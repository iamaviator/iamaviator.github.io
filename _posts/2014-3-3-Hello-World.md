---
layout: post
title: கல்யாணம் to காதல் !!!
---

கல்யாணம் to காதல் !! - 1
Jagadeesh J
கதையை பற்றி சொல்ல வேண்டும் என்றால்.. இது ஒரு கல்யாண கதை.. நிறைய காதல் கதைகள் படித்திருப்போம். காதலில் ஆரம்பித்து கல்யாணத்திலே சென்று முடியும். நான் சற்று வித்தியாசமாக கல்யாணத்தில் ஆரம்பித்து காதலில் முடியும் கதையை எழுதியிருக்கிறேன். படித்து விட்டு உங்கள் கருத்துக்களை தவறாமல் பதியுங்கள் :)

1. திருமண மண்டபம் 

"எத்தனை எத்தனையோ ஓவியங்களை 

வரைந்த தள்ளிய என் தூரிகை 

மை எழுதும் உன் விரல் கண்டு 

தோற்று தலைகவிழ்ந்தது .."

"அம்மா.. ஆரமிச்சிடாத மா.. அப்புறம் நான் இப்போவே கிளம்பி சென்னை போயிடுவேன், சொல்லிட்டேன்"

லேப்டாபிற்குள் தலையை விட்டிருந்த அருள் கண்களை கூட திருப்பாமல் சத்தம் போட்டான்.

"தெரியாம தான் கேட்கிறேன், நான் அப்படி என்னடா தப்பா சொல்லிட்டேன். ஏன்டா இப்படி காலையிலே கத்தற. இருபத்தி ஆறு வயசுல ஒரு பையன வச்சிக்கிட்டு அவனுக்கு பொண்ணு பாக்கணும் னு அம்மா நினைக்கறதுல என்னடா தப்பு இருக்கு. ஏன் கல்யாணத்த பத்தி பேசினா தெளிவா பதில் சொல்லமாட்டேனு அடம்பிடிக்கற ?" பரிதாபமும் கோபமும் கலந்த குரலில் கேட்டாள் பொன்னி. கையில் வழக்கம் போல ஏதோ பெண்ணின் புகை படம் அல்லது புகைப்படங்கள்.

நாற்காலியை தள்ளிவிட்டு எழுந்தான் அருள் "என்ன மா அப்படி உனக்கு தெளிவா பதில் வேணும்.. கேளு மா.."

மகனின் தலையை அன்போடு கோதிவிட்டாள், "இங்க பாருடா கண்ணா. உனக்கு பிடிச்சத தானட நான் செய்வேன். உனக்கு என்ன பிடிக்கும்னு ஏன்டா சொல்லமாற்ற. என்ன மாதிரி பொண்ணு பார்க்கணும்னு சொல்லேன்டா, அப்படி பார்த்து வைக்கிறேன். இல்ல நீ எந்த பொண்ண சொன்னாலும் கூட எனக்கு சம்மதம் தாண்டா.."

"ஐயோ அம்மா, அப்படிலாம் ஒன்னும் இல்ல மா. கொஞ்ச நாள் போகட்டும் அப்புறமா பார்க்கலாம் தான் சொல்றேன். நீ என்னடானா எப்போ ஊர்லேந்து வந்தாலும் இதே கதையை ஆரமிச்சிடற.."

"சரி என்னவோ பண்ணு. நேரமாச்சு பாரு, சீக்கிரம் குளிச்சிட்டு வா, முகூர்த்தத்துக்கு முன்னாடி வரலனா இந்த வசந்தி வேற கோச்சிக்குவா" துண்டை தோளில் சுற்றி அருளை குளியலறைக்குள் தள்ளினாள்.

நம் கதாநாயகன் அருள் என்னும் அருள்மொழி குளிப்பதற்கு அதிக நேரம் எடுத்துக்கொள்வான் என்பதால் அவனை பற்றியும் அவன் அன்புத்தாய் பொன்னி பற்றியும் தெரிந்து கொள்ள இந்த சந்தர்ப்பத்தை பயன் படுத்திக்கொள்வோம்.

விழுப்புரம் அருகில் உள்ள செம்மங்கலம் என்னும் கிராமத்தில் பொன்னி என்றால் தெரியாதவர்கள் யாரும் இருக்கமாட்டார்கள். அந்த ஊரில் படித்த இளைஞர்கள் அனைவருக்கும் அடித்தளம் கொடுத்தவள் பொன்னி. செம்மங்கலம் அரசு மேல்நிலை பள்ளியில் அறிவியல் ஆசிரியையாக பணியை தொடங்கி இன்று தலைமை ஆசிரியை நிலைக்கு உயர்ந்திருப்பவள். ஏட்டு கல்வியை விட எதார்த்தமும் எண்ண மேம்பாடும் தான் மாணவர்களுக்கு முக்கியம் என்ற கொள்கை கொண்டவள். அவள் நல்ல ஆசிரியை என்பதற்கு அந்த ஊர் இளைஞர்கள் சாட்சி என்றால் அவள் சிறந்த தாய் என்பதற்கு அவளின் மூன்று பிள்ளைகள் சாட்சி

மூத்தவன் ஆதி, படிப்பதற்காகவே பிறந்தவன். இன்றைய தேதிக்கு அவன் பெயரின் பின்னால் இரண்டு சான் நீளத்திற்கு பட்டங்கள் இருக்கின்றன. அவனுக்கு திருமணம் செய்துவைத்தால் திருந்திவிடுவான் என்று கணக்கிட்டு ஒரு பெண்ணோடு கால்கட்டு போட்டு வைத்தால், அந்த பெண் நந்தினி ஆதிக்கு மேல் இருந்தாள் (பின்குறிப்பு: நந்தினி ஒன்னரை சான் நீளம் படித்திருந்தாள்). நந்தினியை கல்யாணம் செய்துகொண்டு உயிர் வேதியலில் ஆராய்ச்சி செய்யபோகிறோம் என்று அடுத்த மாதமே அவளோடு அமெரிக்கா பறந்துவிட்டான்.

அடுத்தவன் அருள்மொழி, பொன்னியின் பேர் சொல்லும் பிள்ளை என்றால் இவன் தான். பொன்னி மீது எல்லைகடந்த அன்பு கொண்டிருந்தான். 'பிள்ளை என்றால் இப்படி தானே இருக்கவேண்டும்' என்று கிராம அம்மாக்களின் பாசத்தையும், அவர்கள் பிள்ளைகளின் வயிற்றெரிச்சலையும் கடந்த பத்து பதினைந்து வருடங்களாக வாங்கிகொட்டி கொண்டிருக்கிறான். கோவை பொறியியல் கல்லூரியில் மூன்று வருடங்களுக்கு முன் கணிப்பொறி பட்டப்படிப்பை முடித்து விட்டு சென்னையில் பெரிய மென்பொருள் நிறுவனத்தில் வேலை பார்க்கிறான். இரண்டு வாரங்களுக்கு ஒரு முறை ஊருக்கு வந்து போவான். 

கடைக்குட்டி குந்தவை, வீட்டின் செல்ல பிள்ளை. பிளஸ் 2 படிக்கிறாள். வீட்டில் இவள் வைப்பது தான் சட்டம். இவளின் கொட்டத்தை தட்டி கேட்கவாது ஒரு மருமகள் வரவேண்டும் என்பது நம் பொன்னியின் சமீப கால அபிப்ராயம். 

அருள் தான் கதாநாயகன் என்று அறிவித்தாயிற்றே.. கொஞ்சம் அருளை வருணிக்கலாமே என்று சில வாசகர்கள்(கிகள்) நினைக்கலாம். கொஞ்சம் பொறுத்திருங்கள், நம் கதாநாயகியின் கண்கொண்டு அவனை பார்த்துவிடலாம். ஏன் என்றால் அருள் குளித்து முடித்து வந்துவிட்டான். பொன்னியின் பள்ளி சிநேகிதி வசந்தியின் பெண்ணுக்கு இன்று திருமணம். கல்யாணத்திற்கு அழைத்து சென்று அங்கு வரும் பெண்களை மனதிற்குள்ளே அருளோடு பொருத்தம் பார்ப்பது பொன்னியின் தற்பொழுதைய பழக்கம். இந்த விஷயம் அருளுக்கும் தெரியாமல் இல்லை, இருந்தாலும் பொன்னி சொல்லை தட்டாமல் அவள் கூப்பிடும் திருமணத்திற்கெல்லாம் சென்று கொண்டிருந்தான்.

அடுத்த அரைமணி நேரத்தில் மண்டபத்தை அடைந்தார்கள் .

"பொன்னீ.. எங்க வராம போயடுவியோனு நெனச்சேன், வா வா.. வாங்க தம்பி" அரக்கு நிற பட்டுப்புடவையில் அரை கிலோ நகையோடு வாசலில் நின்றுகொண்டிருந்த பெண்மணி ஓடி வந்து பொன்னியை அணைத்துகொண்டாள். 

"உங்க வீட்ல முதல் கல்யாணம், நான் வராம இருப்பனா வசந்தி. என்னடா ஆண்டியை தெரிலயா?" என்று சும்மா இருந்த அருளை சீண்டினாள் பொன்னி.

'வீட்டுக்கு வா மா உனக்கு இருக்கு' என்கிற ரீதியில் பொன்னியை முறைத்து விட்டு, வசந்தியை பார்த்து சிரித்தான். "எப்படி இருக்கீங்க" என்று ஒரு பிட்டு போட்டு வைத்தான்.

பொன்னியும் அருளும் உள்ளே சென்ற பிறகு வசந்தி தன் அருகில் நின்றுகொண்டிருந்த கணவனின் காதை கடித்தாள். 

"இந்த பையனைத்தான் சொன்னேன்"

"இப்போ உள்ள போச்சே அந்த தம்பியா..?"

"ம்.. ம்.. பொன்னிக்கு ரெண்டாவது பையன், மெட்ராஸ்ல தான் இந்த தம்பியும் வேலை செய்யுது"

"பார்க்க நல்ல களையா லட்சணமா தாண்டி இருக்கிறான்."

"ஆமா இப்போ எல்லாத்தையும் சொல்லுங்க. நம்ம பொண்ணுக்கு பேசிர்க்கலாம். உங்க மாமா தான் திடுதிப்புன்னு இந்த சம்பந்தத்த கூடி வந்து சொதப்பிட்டார்."

"சரி விடு வசந்தி, ரெண்டாவது பொண்ணு இருக்க இல்ல.." வெற்றிலையை மென்றபடி சிரித்தார்.

"அய்ய.. நீங்களும் உங்க.. அடடே வாணி அக்கா வாங்க வாங்க.. எங்க நீங்க வராம போயிடுவிங்களோனு நெனச்சேன் கா." என்று அடுத்த ரவுன்டிற்கு தயார் ஆனாள்.

முன் இருக்கையில் இருந்த காலி சேர்களில் இரண்டை பிடித்து அருளும் பொன்னியும் உட்கார்ந்தார்கள். அருள் தன் பாக்கெட்டில் இருந்த மொய் கவரை தொட்டு பார்த்துகொண்டான். சீக்கிரம் கவர் தந்துவிட்டு பந்திக்கு போ என்று அவனுடைய வயிறு அவனை கெஞ்சிக்கொண்டிருந்ததது. ஆனால், அடுத்த அரைமணி நேரத்தில் அங்கு அருளுக்கு கல்யாணம் நடக்க போகிறது என்பது அவர்கள் இருவருக்குமே தெரிந்திருக்கவில்லை..

2. நின்று நடந்த கல்யாணம்

சர்க்கரை மறந்த தேநீர் ..

உப்பு இல்லாத உப்புமா ..

குழைந்து போன சாதம் ..

அனைத்திலும் நிறைந்து வழிகின்றது

உன் காதல் .

"அந்த பொண்ண பாரேண்டா.. அழகா இருக்கால.. நம்ம வீட்டுக்கு பக்கத்துக்கு தெருல தான் இருந்தாங்க. இப்போ எல்லாரும் சென்னை ல செட்டில் ஆயிட்டாங்க. அவளும் IT ல தான் இருக்காளாம்"



"உனக்கு.., பின்னாடி தெரு மல்லிகா அத்தை ஞாபகம் இருக்கா கண்ணா.. அவங்க பொண்ணு கூட சின்ன வயசுல நம்ம வீட்டுக்கு டியூஷன் வருவாளே. பார்க்க நல்ல லட்சணமா இருப்பா. காலேஜ் முடிச்சிட்டா.. இப்போ அவளுக்கு வரன் பாத்துக்கிட்டுருக்காங்க போலற்கு.."



"அந்த கல்யாண பொண்ண பாரேண்டா.." பொன்னி சொல்லிமுடிப்பதுற்குள் அருள் அலறினான். 

"ஐயோ அம்மா அவளுக்கு இன்னும் கொஞ்ச நேரத்தில கல்யாணம் மா." குபீரென்று வந்த சிரிப்பை இருவரும் அடக்கி கொண்டார்கள்.



"ஏன்டா அவசரப்படற. நான் அந்த பொண்ணு பின்னாடி நின்னுற்றுக்க பொண்ண காட்ட வந்தேன் டா." பரிதாபக கூறினாள் பொன்னி.



"நீ இதுக்கு மேல ஏதாவது பொண்ண காட்டின, அப்புறம் நான் கிளம்பி சென்னை போய்டுவேன்"பிரம்மாஸ்திரத்தை ஏவினான் . அது நன்றாக வேலை செய்தது. அமைதியாக உட்கார்ந்து கண்ணில் படும் பெண்களை மனதில் சலித்து கொண்டிருந்தாள். அருள் தன் கைபேசியிடம் கையால் பேச ஆரம்பித்தான்.



அந்த மண்டபத்தை தேவைக்கு அதிகமாகவே அலங்கரித்திருந்தார்கள். மணமேடையில் நிஜமான ரோஜாக்கள் ஆயிரமாவது இருக்கும், மண்டபத்தின் வெளியே புத்தம் புதியதாய் i10 கார் சிவப்பு நிறத்தில் மின்னியது.மணமேடை ஓரத்தில் மலை போல சீர் வரிசை குவிக்கப்பட்டிருந்தது. கட்டில், கண்ணாடி வைத்த பீரோ, வெள்ளி பாத்திரங்களின் அணிவகுப்பு, சமயலறைக்கு தேவையான அனேக பொருட்கள். 'இது கல்யாணம் தான அல்லது புது மனை புகு விழாவா ?' என்று நினைத்துக்கொண்டான் அருள். மீண்டும் மணமேடை பக்கம் பார்வையை செலுத்தினான். ஐயர் சொல்லும் மந்திரங்களை பயபக்தியுடன் அந்த மணப்பெண் திரும்ப சொல்லிகொண்டிருந்தாள். ஹோமத்தில் நெய் ஊற்றி அக்னியை வளர்த்துகொன்டே இருந்தார்கள், பெண்ணின் முகம் சரியாக தெரியவில்லை. அவன் அந்த மணப்பெண்ணை பார்க்க மெனக்கடவும் இல்லை. 



எல்லாம் நல்லபடியாக போய்கொண்டிருந்த பொழுது மண்டபத்தின் வாசலில் மணமகனின் அத்தைக்காரி பிரச்னையை ஆரம்பித்திருந்தாள். "எனக்கு தெரியும், இந்த ராக்கம்மா பாத்தே சொல்லிடுவா. டேய் முருகேசா உன் அக்கா நான் சொல்றேன், என் மேல நம்பிக்கை இல்லையாடா?" வாசலில் ஆரமித்த சலசலப்பு மணமேடை வரை வந்துது. அப்பொழுதுதான் பொன்னி நடப்பவற்றை கவனித்தாள். சைகையில் வசந்தியை அழைத்தாள்,வசந்தி வரவில்லை. அதற்குள் மணமேடை அருகில் ஒரு சிறு கும்பலே கூடிவிட்டது. 



"நிச்சயதார்த்தத்திலேர்ந்து கல்யாணம் வரை நாங்க தான ஏற்பாடு பண்ணினோம். அதுல எந்த குறையும் நாங்க வைக்கலையே. இப்போ தாலி கற்ற நேரத்தில பிரச்சனை பண்ண எப்படிங்க..?" தன்னால் எவ்வளவு முடியுமோ அவ்வளவு பணிவான குரலில் அந்த ராக்கம்மவிடம் வசந்தி கேட்டாள். மணமகனின் தந்தைக்கு அக்கா தான் இந்த ராக்கம்மாள். பெண் பார்க்க வந்த நாள் அன்றே காபியில் சர்க்கரை கம்மி என்று குறை சொன்னவள். அதன் பின்பு நடந்த எல்லா சுபகாரியத்திலும் ராக்கம்மாள் சொல்லாத குறை இல்லை. அவள் என்ன சொன்னாலும் பூம் பூம் மாடு போல தலையாட்டினார்கள் மாபிள்ளையின் பெற்றோர். சரி கல்யாணம் முடியட்டும் இவளை வைத்துகொள்ளலாம் என்று நினைத்திருந்தாள் வசந்தி. அனால் இப்படி முகூர்த்த நேரத்தில் பிரச்சனை செய்வாள் என்று எதிர்பார்க்கவில்லை.



"சும்மா இல்லைங்க, எங்க பையன் MBA படிச்சிருக்கான். மாசம் நாப்பதாயிரம் கைல வாங்கறான். இப்படி ஒரு பையனுக்கு நாங்க கேட்டது கம்மினு தான் சொல்லனும். அத முதல்ல புரிஞ்சிகோங்க"



"நாங்க இல்லைனு சொல்லலையே. நீங்க கேட்ட மாதிரி தான செஞ்சிருக்கோம்". வசந்திக்கு தர்மசங்கடமாக இருந்தது, இப்படி தான் இந்த ராக்கம்மா அனைவர் முன் தேவை இல்லாத கேள்வியை கேட்கவேண்டுமா. 



"நீ ஊர வேணா ஏமாத்தலாம், இந்த ராக்கம்மா கிட்ட பலிக்காது. கவரிங் நகைய போட்டு ஏமாத்த பாக்கற தான நீ.எனக்கு என்பது அடி தூரத்தில இருந்த பாத்தா கூட தெரியும். பவுன் எது கவரிங் எதுனு.." 



"எங்க வீட்டு பொண்ணுக்கு நாங்க போலி நகைய போடுவோமா? என்னங்க பேசறிங்க நீங்க.." நிலைமையை ஒரு நொடியில் புரிந்துகொண்டு வசந்திக்கு ஆதரவாய் நின்றால் பொன்னி.



"சரிமா உனக்கும் வேணாம் எனக்கும் வேணாம். உரசி பார்த்துடுவோம்" இன்று பிரச்சனை செய்தே தீருவேன் என்று சொல்லாமல் சொன்னது போல் இருந்தது ராக்கம்மாள் கேட்ட கேள்வி 



பொன்னிக்கு ஜிவ்வென்று கோபம் பொங்கியது "கொஞ்சம் கூட மனசாட்சி இல்லாம பேசாதிங்க. இத்தனை செலவையும் தலைல போட்டுக்கிட்டு பொண்ணு கல்யாணத்த பண்ணறாங்க. நீங்க கொஞ்சம் கூட இங்கிதம் இல்லாம மணமேடை ல இருக்கற பொண்ணு நகைய உரசி காட்டனும் னு கேட்கறது எந்த விதத்தில நியாயம்?"



"எங்களுக்கு உரிமை இருக்கு, நாங்க மாப்பிள்ளை வீடு காரங்க" திமிராக பதில் கூறினாள் ராக்கம்மா.இத்தனைக்கும் மாப்பிளையின் அப்பவோ அம்மாவோ ஒரு வார்த்தை கூட மறுத்து பேசவில்லை. அருள்மொழி கூட கொதித்து விட்டான். பொன்னியின் பின் நின்று ஆதரவாய் அவளது தோளை பிடித்துகொண்டான் 



"மாப்பிள்ளை வீடுனா என்னங்க. சேர்ந்து வாழபோறது பையனும் பொன்னும் தான். வாய்கூசாம வரதட்சனை கேட்டிங்க சரி. இபோ அதுல வேற குறை சொல்லறிங்கனா இத அநியாயம்னு சொல்றத இல்ல கேவலம் னு சொல்றதானு எனக்கு தெரில"



"பொன்னி நீ அமைதியா இரு கொஞ்சம்" கண்ணில் நீர் போங்க வசந்தி பொன்னியை பார்த்து கெஞ்சினாள் வசந்தி.



"இந்தாம்மா ரொம்ப பேசாத நீ. எந்த ஊரில கல்யாண பொண்ண புகுந்த வீட்டுக்கு சும்மா அனுப்பி வைக்கிறாங்க.ஏன் உன் பின்னாடி நிக்கறது உன் புள்ள தான அவன கல்யாணம் பண்ணிக்க வர பொண்ணுகிட்ட நீயும் இதெல்லாம் கேட்க தான போற?" ஒரு பொது இடத்தில நூற்றுகனக்கானோர் இருப்பதை பொருட்படுத்தாமல் ராக்கம்மா பொன்னியை வம்பிற்கு இழுத்தாள்.



பொன்னி அதை காதில் வாங்கவில்லை. மணமேடைக்கு சென்றால். "தம்பி, வாழபோறது நீங்க. உங்களுக்கு எங்க பொண்ணு மேல, எங்க மேல நம்பிக்கை இருந்தா போதும். தாலிய கட்டுங்க தம்பி" என்று மணமகனை பார்த்து கேட்டாள். 



"செந்தில், அவள்ட என்னடா பேச்சு, கீழ எறங்கி வாட" ராக்கம்மா கீழிருந்து குரல் குடுக்க, அந்த மணமகன் மறுபேச்சில்லாமல் கீழே இறங்கி வந்தான். 



"ஹலோ மரியாதையா பேச கத்துகோங்க. இன்னொரு தடவ மரியாத இல்லாம பேசினா அப்புறம் நடக்றதே வேற" தன்  தாயை அவள் என்று குறிப்பிட்டது அருளின் கோபத்தை ஏகத்திற்கு கூட்டியிருந்தது. 



"மரியாதை எங்களுக்கு இருக்கு, உங்களுக்கு இருக்காணு பாத்துகோங்க.. இந்த கல்யாணம் நடக்காது. மரியாதை தெரியாத குடும்பத்தில நாங்க எதுக்கு சம்பந்தம் வச்சிக்கணும்" வாடா தம்பி போகலாம். நாரத வேலையை கச்சிதமாக செய்துமுடித்தாள் ராக்கம்மா. மணமகனின் குடும்பமோ ஏதோ மந்திர சக்திக்கு கட்டுன்டதை போல ராக்கம்மாவின் பின் செல்ல ஆரமித்தது. அவர்களை போவதை அந்த மணப்பெண் வெறித்து பார்த்துகொண்டிருந்தாள். அவள் கண்களில் எந்த சலனமும் இல்லை.



பொன்னி கவலையுடன் மணப்பந்தலில் இருந்து இறங்கி வந்தாள். வசந்தியை ஆதரவை அணைத்துகொண்டாள்.வசந்தி அமைதியாக அழுதுகொண்டிருந்தாள். ராக்கம்மாள் பேசும்பொழுது அமைதியாக இருந்த கூட்டம் இப்பொழுது பொன்னி மீது பாய்ந்தது.



"ஏன் மா. இப்படி பண்ணிட்டியே. மண்டபம் வரைக்கும் வந்து ஒரு கல்யாணத்த நிருத்திட்டியே"



"உனக்கென்ன மா, இன்னைக்கு பேசிட்டு நாளைக்கு போயிடுவ.. கஷ்டபடபோறது பொண்ணோட குடும்பம் தான.."



"பேசிக்கிட்டே இருந்தா எப்படி.. யாரது போயி அந்த மாப்பிள்ள குடும்பத்த சமாதான படுத்தி கூப்பிட்டு வாங்கப்பா.."



ஐந்து நிமிடத்திற்குள்ளாக அங்கு இருந்தவர்கள் அனைவரும் பொன்னியின் மீது பழியை போட்டிருந்தார்கள்.வசந்திக்கோ அவள் கணவருக்கோ என்ன சொல்வதென்று தெரியவில்லை. நமக்காக தானே பேசினாள் என்று புரிந்திருந்தாலும் அதை அத்தனை பெருகும் புரியவைக்கும் மனநிலையிலும் அவர்கள் இல்லை. பொன்னி தன் வாழ்க்கையில் முதல் முறையாக பேசமுடியாமல் அமைதியாக இருந்தாள்.



"மாப்பிள்ளை வீடுனா முன்ன பின்ன இருக்கதான் செய்வாங்க. இப்போ இந்த பொண்ணோட வாழ்கைக்கு என்னமா பதில் சொல்லப்போற??"



அருள் கோபத்தின் உச்சியில் இருந்தான். அங்கிருந்த கத்தியை எடுத்து கேள்வி கேட்டவன் நாக்கினை வெட்டிவிடலாமா என்று நினைத்தான். பின்பு நிதானித்து தன் தாயை பார்த்தான். உணர்ந்துகொண்டவளாய் பொன்னியும் தன் மகனை பார்த்தாள். அவள் பார்வையில் இருந்த அர்த்தத்தை அருள் ஒரு நொடியில் புரிந்து கொண்டான். எழுந்து மணமேடைக்கு சென்று ஐயரிடம் ஜாடை காட்டினான்.



"கெட்டிமேளம் கெட்டிமேளம் " என்று ஐயர் கேட்டதும் தவிலும் நாதஸ்வரமும் முழங்கின.



தன்னை சுற்றி நடப்பதை அந்த மணப்பெண் உணர்ந்தபொழுது அருள் அவள் கழுத்தில் மூன்றாவது முடிச்சை போட்டிருந்தான்.



தூரத்தில் ஏதோ ஒரு கை அட்சதையை வீச, சுதாரித்துகொண்டு அனைவரும் அட்சதை தூவினர். வசந்தி கண்ணீருடனும் நன்றியுடனும் பொன்னியை பார்த்து கைகூப்பினாள்.

3. முதல் இரவு

ஒரு மார்கழி மதியம் 

வைரமுத்துவை வாசித்துகொண்டே

நீ உறங்கிபோனாய்..

போர்த்திவிடலாமா என்று யோசித்தேன்..

உன்னை தீண்டும் இன்பம் 

தென்றலுக்கு கிடைக்கட்டுமே என விட்டுவிட்டேன்..



“Congratulations dear Bro, Happy Married life Arulmozhi Sundar”



இணைய தளமும் சோஷியல் நெட்வோர்கிங்கும் உலகத்தை எத்தனை சிறிதாய் சுருக்கிவிட்டன என்பதை பொன்னி அன்று நன்றாக புரிந்துகொண்டாள்.



அருள் தாலி கட்டியதும் அதிர்ந்து நின்ற இரு குடும்பத்தினரும் ஒரு வாராக இயல்பு நிலை திரும்பி திருமண விருந்தினரை கவனிக்க ஆரம்பித்தனர். பொன்னி முதலில் குந்தவைக்கு தான் தகவல் கொடுத்தாள். குந்தவை தன பேஸ்புக் ஸ்டேடசை அப்டேட் செய்த அடுத்த நிமிடம் முதல் பொன்னியின் கைபேசி விடாமல் ஒலித்துக்கொண்டே இருந்தது. விழுப்புரம் அருகில் உள்ள பொன்னியின் உறவினர்கள் மண்டபத்திற்கு வந்து சேர்ந்தனர். நடப்பது கனவா நிஜமா என்று புரியாத நிலையில் அருள் இருந்தான். ஐயர் மீதம் உள்ள மந்திரத்தை அருளுக்கு சொல்லசொல்லி, அருள்மொழியின் கையில் மணபெண்ணின் சேலை தலைப்பை சுற்றி அக்னியை வளம் வரவைத்தார். அக்னி சாட்சியாக அருளின் திருமணம் நடந்தது.



அடுத்த 2 மணி நேரத்தில் வசந்தியில் வீட்டில் அனைவரும் டாக்ஸியில் வந்திறங்கினர். மண்டபத்தில் மீதம் கணக்குகளை முடித்துவிட்டு வருகிறேன் என்று பெண்ணின் தந்தை மட்டும் மண்டபத்திலே இருந்துவிட்டார்.வசந்தி அருளையும் மகளையும் வீடு வாசலில் நிறுத்தி ஆரத்தி எடுத்து உள்ளே அழைத்து சென்றாள். அருளிற்கு பெண்ணின் முகத்தை பார்பதற்கே சங்கடமாக இருந்தது. பொன்னியிடம் மனதார பேசினால் தேவலாம் போல் இருந்தது, பொன்னிக்கோ கைபேசியில் அழைப்பு வந்த படியே இருந்தது. அருளின் மனநிலையை உணர்துகொண்ட பொன்னியும் எந்த ஒரு அழைப்பையும் அருளிடம் தரவில்லை.



குந்தவை வசந்தியும் வீட்டிற்கு வந்து சேர்ந்தாள். ஒரு சோபாவில் அமர்ந்திருந்த அருளை சென்று கட்டிகொண்டாள்

"கங்க்ராட்ஸ் அண்ணா" என்று அவன் கையை பிடித்துகொண்டாள்.



அருள் பதில் சொல்லாமல் அவளை பார்த்து முறைத்தான். குந்தவை அவன் தலையில் செல்லமாக தட்டினாள் 



"ரொம்ப சீன் போடாத னா.. எனக்கு அண்ணிய ரொம்ப பிடிச்சிற்கு" என்று கூறி பெண்ணின் பக்கம் திரும்பினாள்.



"உங்க பேர் என்ன அண்ணி" என்று ஆசையாக கேட்டாள். அந்த பெண் நிமிர்ந்து கூட பார்க்காமல் இரு துளி கண்ணீரை பதிலாய் தந்தாள்.



********



"மன்னிப்பு கேட்பதா இல்ல நன்றின்னு சொல்றதானு தெரியல பொன்னி.. என் குடும்ப மானத்தையும் என் பெண்ணோட வாழ்கையையும் நீ காப்பாத்திட்ட. உனக்கு நான் காலம் பூரா கடமை பட்டுருக்கேன்" பொன்னியின் கைகளை பிடித்துகொண்டு வசந்தி அழுது கொண்டிருந்தாள். பொன்னி ஆறுதலாக அவளை பற்றிக்கொண்டு அமைதியாக இருந்தாள். அவளுக்கு பேச எதுவும் இல்லை. அவள் மனமெல்லாம் அருள் என்ன மனநிலையின் இருப்பான் என்பதை நினைத்து அலையடித்துகொண்டிருந்தது





வசந்தியின் விசும்பல் தவிர வீட்டில் எந்த சத்தமும் இல்லை. பொன்னி அருளிடம் சென்று அமர்ந்தாள்.



"மன்னிச்சிடு டா கண்ணா".



அருள் பதறிவிட்டான், "ஐயோ அம்மா என்ன பேசற.. அதெல்லாம் ஒன்னும் இல்ல மா" அருள் தன்னை நிலைபடுத்தி கொண்டு சிரித்தான். அந்த பக்கம் வசந்தி தன பெண்ணிடம் மன்னிப்பு கேட்டுகொண்டிருந்தால்.அந்த பெண்ணோ மறுவார்த்தை ஒன்று கூட சொன்னதாக தெரியவில்லை. வசந்திக்கும் பொன்னிக்கும் அதிர்ச்சி தான் என்றாலும் இருவர் மனதின் ஓரமும் சந்தோஷம் மின்னியது. பொன்னியின் மகனை பற்றி வசந்திக்கு நன்றகவே தெரியும். 



"தெய்வமே வந்து இந்த கல்யாணத்த நிறுத்தி உன்ன பொன்னி வீட்டுக்கு அனுப்பி வைகுதுமா. நீ இந்த வாழ்க்கைய சந்தோஷமா ஏத்துக்கணும். நீ சந்தோஷமா தான் இருப்ப. எனக்கு சந்தேகமே இல்ல" வசந்தி தன மகளின் கைபிடித்து பேசிகொண்டிருந்தாள். "கோபமா எங்க மேல" என்று கேட்டு விட்டு பெண்ணின் தடை தூக்கி நிமிர்த்தினாள். இல்லை என்று தலை ஆடிவிட்டு சிரிக்கமுயன்றாள். சிரிக்கமுயன்று தோற்றாள்.

கொஞ்சம் கொஞ்சமாக இறுக்கமான சூழ்நிலை நெகிழ்ந்து அனைவரும் சகஜமான நிலைக்கு திரும்பினர்.அருளின் நெருங்கிய பந்தங்கள் வந்து வாழ்த்து கூறிவிட்டு போனார்கள். ஆதி பொன்னியிடம் தான் அடுத்த வாரமே இந்தியா வருவதாகவும், வரவேற்பை பெரிய அளவில் வைத்துகொள்ளலாம் என்றும் கூறிவிட்டான்.அருள் கூட கொஞ்சம் நிலைமாறி வசந்தி வீடு பெரியவர்களின் வாழ்த்தை ஏற்றுக்கொண்டு பேச ஆரம்பித்துவிட்டான்.



"வசந்தி எனக்கு ரொம்ப வருஷமா பழக்கம். வசந்தி வீடு பெண்ணை உனக்கு கேட்கணும்னு நான் கூட ஆசைப்பட்டதுண்டு. இப்படி தெய்வதீணாம வசந்தி வீட்டு சம்பந்தமே கேக்காம கிடைத்திருக்கு" குந்தவையை அருகில் அமர்த்திக்கொண்டு அருளோடு பேசிக்கொண்டிருந்தாள் பொன்னி. அருள் முற்றிலுமாக இயல்பாய் இருந்தான் 



"சரி மா.."



"வசந்தி ரொம்ப நல்லவ , பண்பானவ.. கண்டிப்பா அவளோட பொண்ண அவளை போல தான் வளர்த்திருப்பா.இப்போ அவ நம்ம வீடு பொண்ணு டா."



"ம்.. ம்.. "



"அம்மா மேல கோபமா.." பரிதாபமாக கேட்டாள் பொன்னி 



அருள் பதறினான். "யார்மேலயும் கோபம் இல்ல மா. நீ மறுபடி இப்டி என்கிட்ட கேக்காத.." 



"சரி டா, நானும் குந்தவையும் கிளம்பறோம். நாளைக்கு காலைல மாமா கூட வந்து உங்க ரெண்டு பேரையும் வீட்டுக்கு கூப்பிட்டு போறோம். எல்லார்க்கும் வீட்டுக்கு போயி தகவல் சொல்லணும்"



அருளின் பதிலை எதிர்பார்க்காமல் பொன்னி சட்டென்று திரும்பி நடக்க அரமித்தாள். குந்தவை மட்டும் அவனை பார்த்து குறும்பாக சிரித்துவிட்டு "நாளை பார்க்கலாம் னா" என்று சொல்லி கிளம்பினாள்.



வசந்தியும், அவளது கணவரும் பொன்னியை வாசல் வரை சென்று வழியனுப்பி வைத்தனர். அருளுக்குள் உள்ளே ஒரு எச்சரிக்கை மணி அடித்தது "ஏதோ சரியில்லையே". 



அருளின் கையில் ஒரு தாம்பூல தட்டை தந்தார் வசந்தியின் தாயார். "குளிச்சிட்டு மாத்திகோங்க தம்பி"



அருள் அதை கையில் வாங்கிகொண்டு "என்ன இது என்றான்"



அந்த பாட்டி ஒன்றரை கண்ணில் சிரித்தாள். அருளுக்கு புரிந்துவிட்டது. "அடப்பாவிகளா, இது வேறவா.." 



**********



அந்த பெரிய அறையின் மையத்தில் இருந்த கட்டில் மிதமான அலங்காரத்தில் இருந்தது. கட்டிலின் ஓரத்தில் முக்காலி போட்டு அகில் புகையை பரவ விட்டிருந்தார்கள். கட்டிலின் மேலே முல்லை சரமும் ரோஜா இதழ்களும் தூவிவிட்டிருந்தார்கள். வேறொரு நாளாக, இடமாக இருந்திருந்தால், அருள் ரசித்து ஒரு கவிதையே எழுதியிருப்பான். இப்படி தன்னை தனியாக மாட்டிவிட்டார்களே என்று நொந்துகொண்டான். அவனுக்கு வேட்டி கட்டி வேறு பழக்கம் இல்லை. நெகிழ்ந்து கொண்டே வந்தது, அதை இழுத்து பிடிப்பது வேறு பெரிய பாடாக இருந்தது. 

அரைமணி நேரம் சென்றிருக்கும், அந்த அறை கதவின் பின் சலசலப்பு கேட்டது. அறையை திறந்துகொண்டு அவள் உள்ளே வந்தாள். அருள் இதயத்துடிப்பு அப்படியே இரட்டிப்பாய் ஆனது போல உணர்ந்தான். அவள் வேறெங்கோ பார்த்துகொண்டு அருளை நோக்கி வந்தாள். அருள் சற்று மிரண்டவனாய் பின்வாங்கினான்.சுற்றுமுற்றும் பார்த்தான், நல்லவேளையாக அங்கே ஒரு பால்கனி இருந்தது. 'அப்பாடா' என்று நினைத்துகொண்டு அங்கு சென்று நின்று கொண்டான். அந்த பெண் கோபம் கொண்டு விழிகளாய் இவனை கொத்துவது போல உணர்ந்தான். அவளோ வேறெங்கோ பார்த்துக்கொண்டிருந்தாள்.



"நீங்க களைப்பா இருப்பிங்க.. அங்கேயே படுத்துகோங்க. நாளைக்கு காலையில பேசலாம்" தைரியத்தை வரவைத்துகொண்டு பேசினான். 



அதுவரை அருளின் பக்கம் கூட பார்க்காத அவள் ஆச்சர்யமாக அவனை பார்த்தாள். அருளும் அவள் பார்ப்பதை உணர்ந்து அவள் பக்கம் தலையை திருப்பினான். 



அவள்.. அழகாக இருந்தாள். காலை கல்யாண மேடையில் நகையை கொண்டே அவளின் அழகில் பாதியை மறைத்திருந்தார்கள். வெளிர் நீல நிறத்தில் ஒரு பட்டு புடவை அணிந்திருந்தாள். நகைகள் அதிகம் அணியாமல் ஒப்பனை இல்லாமல் இயல்பாய் தெரிந்தாள். பெரிதாய் ஒரு மல்லிகை சரம் சூடியிருந்தாள். அடர்ந்த கருங்கூந்தல், இடைவரை படர்ந்து இருந்தது. வகிடு பிரித்து நெத்திச்சூடி அணிந்திருந்தாள். அளவான நெற்றியில் லேசாக குங்கும தீற்றல். பெரிய பெரிய கண்களுக்கு மெலிதாக மையிட்டிருந்தாள். அவள் கூர்மையான கண்களை பார்க்கமுடியாமல் அருள் பார்வையை திருப்பிகொண்டான். "இதனை அழகா இவள்"என்று ஒரு கணம் வியந்தான், மறுகணம் மகிழ்ந்தான். அடுத்த நொடி ஏதோ ஒரு பாரம் மனதை அழுத்துவதாய் உணர்ந்தான்



கொஞ்ச நேரம் நின்று கொண்டிருந்த அவள் கட்டிலில் அமர்ந்து கொண்டால். அருள் அங்கு இருந்த நாற்காலியில் அமர்ந்துகொண்டான். அவன் மனதில் இப்பொழுது பல சிந்தனைகள் ஓடிகொண்டிருந்தன. "எத்தனை கனவுகளோடு இவளுடைய காலை விடிந்திருக்கும், இப்படி ஒரே நாளில் இவள் வாழ்கை மாறிவிட்டதே. அதற்கு கரணம் நாம் தானே" என்று பலவாறு நொந்துகொண்டான். ஏனோ அவளிடம் மன்னிப்பு கேட்கவேண்டும் என தோன்றியது. கேட்டு விடலாம் என்று முடிவு செய்த போது, அவள் பேசினாள்.



"ஐ அம் சாரி" கண்களில் மெய்யான வருத்ததோடு அவள் அருளை பார்த்துகொண்டிருந்தாள். 



அருள் லேசாக சிரித்தான். 'ஏன்' என்பது போல அவளை பர்ர்தான்.



"இல்ல. உங்க லைப் ல என்னென்ன கனவுகளோட இருந்திருப்பிங்க. இப்படி நடக்கும்னு யாருமே எதிர்பார்கலை..யார் மேல தப்பு னு சொல்ல தெரியல. ஸ்டில் ஐ அம் சாரி.." அழகாக வார்த்தைகளை கோர்த்து இனிமையாக பேசினாள். அருளிற்கு அவள் பேசுவதை கேட்டுகொண்டே இருக்கலாம் போல தோன்றியது. சிரித்தான்..



"நான் சொல்லவேண்டியத நீங்க சொல்றிங்க.."



அவள் சிரித்தாள். ஏனோ அந்த சிரிப்பு அருளிற்கு பிடித்திருந்தது. மீண்டும் இருவரும் மௌனம் ஆனார்கள்.சற்று நேரம் கழித்து அருளே மௌனத்தை களைத்தான்.



"இன்னைக்கு நடந்தது நெனச்சா எனக்கு இன்னும் அதிர்ச்சியா தான் இருக்கு. ஏத்துக்க முடியல.." 



புருவம் உயர்த்தி அருளை அவள் கேள்வியாய் பார்த்தாள். "இல்ல, ஐ மீன்.. ஐ நீட் சம் டைம்" அருள் நிதானமாய் சொன்னான். 



அவள் சிரித்தாள், "மீ டூ.." என்ற இரட்டை வார்த்தையில் அருளின் மன பாரத்தை தூக்கி எறிந்தாள்.



"என் அம்மா உங்க அம்மா பத்தி ரொம்ப உயர்வா சொன்னாங்க.. உங்க பாமிலி பத்தி சொன்னங்க.." கதை சொல்வதை போல சொன்னாள். அவள் பேச்சு பதற்றமாய் இல்லாமல் இயல்பாய் இருந்தது.



"ம்ம்.." அருள் இப்பொழுது அவளிடம் பேசுவதில் ஆர்வம் காட்டினான்.



"ஆனால், கடைசி வரை உங்க பேரை மட்டும் சொல்லவே இல்ல.." சொல்லிவிட்டு அவனை நிமிர்ந்து பார்த்தாள்.



"ம்ம்.." அவள் பேசும் அழகை தன்னை மறந்து பார்த்துகொண்டிருந்த அருள்மொழிக்கு அவள் கேட்க வந்த கேள்வி புரியவில்லை. 



சற்று நேரம் நிதானித்தாள், பின் கேட்டே விட்டாள், "இல்ல.. உங்க பேர் என்னனு தெரிஞ்சிக்கலாமா.."



அப்பொழுது தான் அருளுக்கு உரைத்தது. சற்று விந்தையாகவும் இருந்தது. தன பெயர் கூட தெரியாமல் ஒருவள் தன்னை மணந்திருக்கிறாள். உள்ளுக்குள் சிரித்துக்கொண்டான். "அருள்.. அருள்மொழி" 



அவள் ஆச்சர்யமாக அவனை பார்த்தான் பின்பு மெலிதாய் சிரித்தாள். "ரொம்ப சுவாரஸ்யமா இருக்கு" என்றாள்,ஆச்சர்யம் கண்களில் நிறைந்து வழிந்தது.



ஏன் என்று அருள் கேட்கும் முன்பு அவளே பதில் சொன்னாள், "இல்ல, உங்க அம்மா பெயர் பொன்னி, உங்க தங்கை குந்தவை, நீங்க அருள்மொழி.. இதெல்லாம்.."



அவளை தொடரவிடாமல் அருள் பேசினான், "ஹ்ம்.. அம்மாக்கு பொன்னியின் செல்வன் ரொம்ப பிடிக்கும்,அதான் எங்களுக்கு இப்படி பெயர் வச்சாங்க.. ம்ம் உங்க பெயர் என்ன..??"



அத்தனை நேரம் இயல்பாய் இருந்த அவள் திடீரென்று கலவரம் ஆனாள். அவளிடம் பதில் வராதிருந்ததால் காரணம் புரியாமல் அவளை கவனிக்கலானான். அவள் தலைகவிழ்ந்திருந்தாள். கன்னத்தில் இரத்தம் பாய்ந்து சிவந்திருந்தது. வித்யாசமாய் மெலிதாய் சிரித்துகொண்டிருந்தாள். அருளுக்கு குழப்பமாய் இருந்தது. 'இது என்ன.. வெட்கபடுகிறாளோ.."



"ஹலோ .. உங்கள் பெயர் என்ன என்று கேட்டேன் " 



ஒரு சின்ன இடைவெளி விட்டு குனிந்த தலை நிமிராமல் அவள் பதில் சொன்னாள் "வானதி.."



அருள்மொழிக்கு அப்படியே பறப்பது போல தோன்றியது. இப்படி கூட நடக்குமா என்று வியந்தான்... குட் நைட் சொல்லிவிட்டு வானதி கட்டிலில் படுத்துக்கொண்டாள். அருள்மொழி பால்கனியில் உள்ள நாற்காலியில் சாய்ந்துகொண்டான்.. இரவு முழுதும் இருவரும் தூங்கவில்லை. காரணம் இருவருக்கும் தெரியவில்லை ..

4. யான் நோக்கும் காலை நிலன்நோக்கும் 

"கொடியில் காய்ந்துகொண்டிருந்த

என் சட்டையும் உன் சேலையும்

காற்றின் தயவால் உரசிக்கொண்டன..

நல்ல வேலை, உன் சேலை 

முகம் சிவந்து தலை குனிந்துகொள்ளவில்லை.."

புற்களின் மீது ஒட்டிக்கொண்ட பனித்துளிகளை கொஞ்சம் கொஞ்சமாக கரைத்து காலை பொழுது புலர்ந்துகொன்டிருந்தது. இயற்கையின் அழகினங்கள் ஒவ்வொன்றாக எழுந்துகொள்ள, கடைசியாக கண்விழித்தாள் வானதி. எழுந்து சென்று அருகில் உள்ள நிலைகண்ணாடியில் தன்னை பார்த்தாள். அவளுக்கு பின் நாற்காலியில் கால்நீட்டி படுத்து தூங்கிக்கொண்டிருந்த அருள் தெரிந்தான். மெலிதாய் அவளுள் ஒரு வெட்கம் பரவியதை உணர்ந்தாள்.

'யார் இவன்.. எங்கிருந்து வந்தான்.. எதற்காக என்னை மணந்தான், என் பெயர் கூட தெரியாமல்.. திடீரென்று மணமேடையில் தோன்றி கழுத்தில் தாலி கட்டினான், பிடித்து தான் செய்தானா இல்லை தன் அம்மாவை தவறாக பேசினார்கள் என்ற கோபத்தில் செய்தானா.. வீட்டில் பார்த்த மாப்பிள்ளை பையன் மீது ஏற்படாத ஈர்ப்பு இவனிடம் மட்டும் ஏன்.. உண்மையில் இவனுக்கும் எனக்கும் மணமாகி விட்டதா.. இவனோடு தான் என் வாழ்க்கையா.. என்னை நன்றாக பார்த்துகொள்வானா.. முதலில் இவன் முழு மனதோடு என்னை எற்றுகொள்வானா...' வானதி பல்வேறு குழப்பமான சிந்தனைகளுக்குள் நடுவில் இருந்தாள்.

அருள் பால்கனியில் படுத்திருந்தான். மேலே ஏறிய சூரிய கதிர்கள் அவன் முகத்தில் லேசாக அடிக்க ஆரம்பித்தன. அருள் புரண்டு படுத்துகொண்டான். வானதிக்கு அவனை நிதானமாய் பார்ப்பதற்கு ஒரு வாய்ப்பு கிடைத்தது. பார்த்தாள்..

ஒருக்களித்து படுத்துக்கொண்டு கைகளை தலைக்கு அடியில் வைத்து அருள் தூங்கிகொண்டிருந்தான். அடர்த்தியான கேசம், கசங்கி களைந்து அதிலும் கூட கலையாய் இருந்தான். மாநிறமாய் இருந்தான், சுருக்கமோ கோடுகளோ இல்லாத அகலமான நெற்றி. நேற்று அவள் பாட்டி அவனுக்கு வைத்துவிட்ட சந்தனம் கொஞ்சம் உதிர்ந்து சிறு கீற்றாக அவன் நெற்றியில் மிச்சம் ஒட்டிக்கொண்டிருந்தது. ஒடுக்கு விழாமல் அதிகம் சதை போடாமல் கன்னங்கள், லேசாய் சிவந்த மெல்லிய உதடுகள். சற்றே சதுரமான முகத்தின் கூரை கீழே இறங்கும் தாடை, அதன் நடுவே சின்னதாய் ஒரு குழி. அருளின் பெரிய மூக்கை பார்த்து எதோடு ஒப்புமை படுத்தலாம் என்று யோசித்தாள். இவன் நன்றாக நம்மோடு பேச ஆரமித்தால் 'பீரங்கி மூக்கு' என்று கிண்டல் செய்யலாம் என மனதில் குறித்துகொண்டால். மெலிதாக சுவாசித்துகொண்டிருந்ததில் அகலமான அவன் மார்பு சீராக ஏறி இறங்கிக்கொண்டிருந்தது. கண்டிப்பாக எந்த பெண்ணுக்கும் இவனை காணப்பிடிக்கும். வானதிக்கும் பிடித்திருந்தது.

'ம்ம்.. அழகாய் தான் இருக்கிறான்.. கண்ணியாமாக நடந்துகொள்கிறான் "

மறுபடியும் அருளிடம் ஒரு அசைவு தெரிய வானதி சட்டென்று பார்வையை திருப்பிகொண்டாள். கண்விழித்து அருள் மெதுவாக எழுந்து நாற்காலியில் அமர்நதுகொண்டான். வானதியை பார்த்து சிரிக்கலாமா வேண்டாமா என மனதுக்குள் பட்டிமன்றம் நடத்திகொண்டிருந்தான். அவனுள் இருந்த சாலமன் பாப்பையா சிரிக்கலாம் என்று தீர்ப்பு அளித்தபோது அவள் நகர்ந்திருந்தாள்.

அந்த அறையின் ஓரத்தில் இருந்த குளியலறைக்குள் நுழைந்தாள் , நெற்றிசுட்டியை அகற்றிவிட்டு முகம் கழுவிக்கொண்டாள். அறையை விட்டு வெளியே வந்தபோது அவளுடைய பாட்டி வந்து வானதியை அணைத்துக்கொண்டாள். அவள் நெற்றியில் முத்தமிட்டுவிட்டு பார்வையால் அவளை ஆராய அரமித்தாள்.

"ம்ம்.. பொட்ட காணும், கண்ல மையெல்லாம் கலைஞ்சிருக்கு.. கண்ணு அப்டியே செவந்திருக்கு.. ராத்திரி தூங்கலையா கண்ணு.." என்று கேலியாக சீண்டினாள்

வானதிக்கு எரிச்சலாக வந்தது. இந்த பாட்டி ஏன் இப்படி பழைய காலத்து படத்தில் வரும் கதாநாயகியின் தோழி போல வசனம் பேசுகிறாள். அதற்குள்ளாக வானதியின் தங்கையும் அவள் வயது பெண்களும் வந்து சூழ்ந்துகொண்டார்கள். பாட்டி ஏதோ பெரியதொரு ஜோக்கை சொல்லிவிட்டது போல பொக்கை வாயில் பெரிதாய் சிரித்தாள். 

"சேலை மட்டும் கசங்காம இருக்கேடி.. என்ன சேதி" பாட்டி இன்றைக்கு ஒரு முடிவோடு தான் இருந்தாள். வானதியின் கையை கெட்டியாக பிடித்து கொண்டு அவளை கிள்ளினாள்.

"மொக்க போடாத பாட்டி", என்று சொல்லிவிட்டு நகரலாம் போலிருந்தது. என்ன இருந்தாலும் என் அன்பு பாட்டி தானே இவள். "அயர்ன் பண்ணிட்டேன் பாட்டி" என்று சொல்லிவிட்டு கிடைத்த இடைவெளியில் புகுந்து தப்பித்தாள். 

இதையெல்லாம் உள்ளே இருந்து கேட்டுக்கொண்டிருந்த அருள் கிலியானான். ஐயோ இந்த பாட்டி நேற்றைக்கே நக்கலை சிரித்ததே.. இப்பொழுது வெளிய போனால் என்னவெல்லாம் கேட்டு வைக்குமோ என்று அப்படியே அமர்ந்துக்கொண்டான். செல் போனை எடுத்துப்பார்த்தான், அதில் சுத்தமாக சார்ஜ் இல்லை. முதலில் இங்கிருந்து வீட்டுக்கு போகவேண்டும் என நினைத்துக்கொண்டான்.

வெளிய வந்த வானதி நேராக சமையலறைக்குள் நுழைந்தாள். வசந்தி பால் பாக்கெட் ஒன்றை எடுத்து அதன் முனைய நறுக்க கத்திரிக்கோலை தேடிக்கொண்டிருந்தாள். அம்மாவின் கையிலிருந்த பாக்கெட்டை வாங்கி பல்லால் கடித்து கிழித்து மீண்டும் அவளிடம் கொடுத்துவிட்டு புன்னகைத்தாள்.

"வானதி.."

"ம்ம்.."

"உனக்கு கல்யாணம் ஆயிடுச்சு.." ஏதோ வானதிக்கு தெரியாத ஒன்றை சொல்வதை போல ரகசியாமாய் சொன்னாள். வானதிக்கு புரியவில்லை.

"ஆமாம்மா.. என்ன சொல்ல வர.."

"அது இல்ல டி. இப்டியே சின்ன பொண்ணு மாதிரி பல்லால கடிச்சு பால் கவர பிரிக்கிரியேடி.." அந்த பாலை ஒரு பாத்திரத்தில் ஊற்ற ஆரம்பித்தாள்.

'உனக்கு கவர பிரிச்சிகுடுத்தேன் ல. என்ன சொல்லணும்' வானதி நினைத்தாலே தவிர சொல்லவில்லை.

பாலை ஊற்றிவிட்டு வானதியின் அருகில் வந்தாள். "உனக்கு ஒன்னும் வருத்தம் இல்லையே.."

வானதி பேசவில்லை. எங்கோ பார்க்க ஆரம்பித்தாள். வசந்திக்கு கவலையாய் இருந்தது. கல்யாணம் இப்போதைக்கு வேண்டாம் என்று எவ்வளவோ கேட்டு பார்த்தாள் வானதி. வானதியின் அப்பா அவளை நச்சரித்துகொன்டே இருந்ததில், 'கல்யாணாம் தானே, சரி பண்ணிக்கொள்கிறேன் யாரை வேண்டுமானாலும் பாருங்கள்' என்று சொல்லிவிட்டாள். தப்பான ஒரு இடத்தில் சம்பந்தம் வைத்து விட்டோமோ என்று பிறகு வசந்தி கவலைபட்டுக்கொண்டிருந்தாள். இன்னார்ற்கு இன்னார் என்பது ஒரு வேலை எழுதி வைக்கப்பட்டதோ. வானதிக்கும் கவலையாகி விட்டது.தாயின் உள்ளங்கையினை அழுத்தமாய் பற்றிக்கொண்டாள். 

"வருத்தம் இல்ல மா”. 

கொஞ்சம் மன பாரம் குறைந்தது போல் இருந்தது. ஆனால் வசந்தி அத்தோடு விடவில்லை, "உனக்கு பிடிச்சிருக்கா.."

வானதி சட்டென்று திரும்பிக்கொண்டாள். அவளுக்கே தெரியாமல் அவளிடம் ஒரு புன்னகை எழும்ப இதழோரம் அதை மறைத்துகொண்டாள். 

வசந்தியின் கை பேசி குறையொன்றுமில்லை என்று ஒலிக்க ஆரமித்தது. வசந்தி எடுக்கும்முன் அதை எட்டி எடுத்த வானதி திரையில் தெரிந்த பெயரை பார்த்ததும் அதே வேகத்தில் வசந்தியின் கையில் திணித்தாள். புன்னகைத்துவிட்டு வானதியின் தலையில் செல்லமாய் தட்டினாள். பின்பு பேச ஆரமித்தாள்.

"சொல்லு பொன்னி.." ஆம், பொன்னி தான் மறுமுனையில் இருந்தது.

"...."

"சரி பொன்னி.."

".."

"இதோ இங்க தான் இருக்கா.. குடுக்றேன்.." வானதி ஜாடையில் வேண்டாம் வேண்டாம் சொல்லியதை கொஞ்சம் கூட கண்டுகொள்ளாமல் அவள் கையில் கைபேசியை திணித்துவிட்டு வெளியே போனால் வசந்தி. 

"ஹலோ.."

"வானதி.. எப்படி மா இருக்க.."

"ஆங்.. நல்லார்க்கேன் மா.."

வானதி அம்மா என்று அழைத்ததும் எதிர் முனையில் இருந்த பொன்னி நெகிழ்ந்துவிட்டாள். பேசிய முதல் வார்த்தையிலே வானதியை பற்றி ஒரு முடிவுக்கு வந்துவிட்டாள். இந்த வீட்டிற்காகவே, நம் அருள்மொழிக்க்காகவே பிறந்த வானதி இவள். 

"நல்லது மா. நாங்க மதியம் வரோம்.. "

"சரிங்க மா.."

"உன்ன வீட்டுக்கு கூப்பிட்டு போறோம் மா.."

வானதிக்கு ஏனோ போல இருந்தது. அவ்வளுதானா.. இனி இந்த வீட்டில் நான் இல்லையா.. இன்றே கிளம்பத்தான் வேண்டுமா..

"வானதி.."

"சரிங்க மா.." 

"அவன் என்ன எந்திரிச்சிட்டானா.. நீ என்ன மா பண்ற.."

திடீரென்று பொன்னி கேட்டதும் என்ன சொல்வதென்று தெரியாமல் அங்குமிங்கும் பார்த்ததாள். பாத்திரத்தில் இருந்த பாலை பார்த்துவிட்டு, " டீ போட்டுகிற்றுக்கேன்" என்றாள்.

"சரி சரி மா. அருளுக்கு இஞ்சி ஏலக்காய் போட்ட டீ னா ரொம்ப பிடிக்கும்.."

"அப்டியே செஞ்சிடறேன் மா.."

"சக்கரை நிறையா போடுமா.. இல்லனா சாப்பிட மாட்டான். நீ போட்ட எப்படி இருந்தாலும் அவன் சாப்பிடுவான்.. "

வானதி சிரித்தாள்.. 

"சரி மா.. நாங்க மதியம் வரோம்.. வச்சிடவா.."

"சரிங்க மா.." கை பேசியை வைத்துவிட்டு அலமாரியை துழாவினாள். நிறைய சர்க்கரை, இஞ்சி, ஏலக்காய். பொன்னி சொன்னதை தனக்குள் மீண்டும் சொல்லிகொண்டாள்.

உள்ளே வந்த வசந்தியோ பதறினாள்.. "என்னடி பண்ற.."

"பார்த்தா எப்படி தெரியுதாம்.. டீ போடப்போறேன்"

"ஏன் டீ இந்த விஷபரிச்சை உனக்கு சுடு தண்ணி கூட வைக்க தெரியாதேடீ.."

வானதி அம்மாவை முறைத்தாள். அவளுக்கும் சமயலறைக்கும் வெகு தூரம் தான். ஆனால் அருள்மொழிக்கு இஞ்சி டீ பிடிக்கும் என்று தெரிந்த பின் அவளால் சும்மா இருக்கமுடியவில்லையே.. 

"சரி நீ நிறைய இஞ்சி ஏலக்காய் போட்டு டீ செஞ்சு வை.. நான் குளிச்சிட்டு வந்துடறேன்" என்று அவசரமாக குளியலறைக்கு பறந்தாள். விடுவிடுவென குளித்துவிட்டாள். தலையை லேசாக உதறி துண்டை கூந்தலோடு சுற்றி முடிந்தாள். மஞ்சள் பச்சை நிறத்தில் புடவையை எடுத்துகொண்டு வசந்தியை அழைத்தாள்.

"என்ன டீ. அதுக்குள்ள குளிச்சிட்டியா.."

"ம்ம்.. ம்ம்.. இந்த புடவைய கட்டிவிடு சீக்ரம்.."

கவலையான முகத்தோடு அவளை பார்த்துகொண்டு அவளுக்கு புடவையை அணிவித்தாள். குங்குமத்தை எடுத்து நெற்றியில் வைத்துவிட்டாள். வாடிய அவள் முகத்தை பார்த்துவிட்ட வானதி காரணம் கேட்டாள்.

"என்ன பொண்ணு மா நீ. உனக்கு தனியா எதுமே செய்ய தெரில. சமையல் பழக்கம் இல்ல, புடவை கட்டிக்க தெரியல.. இணைக்கு புருஷன் வீட்டுக்கு போயி அங்க தனியா என்னபண்ண போறியோ தெரியலே"

வானதிக்கு கண் கலங்கியது. இன்று வரை இந்த வீட்டின் இளவரசியாக இருந்து விட்டாள். அவள் தந்தை அவளை சின்னோதொரு வேலை கூட செய்யவிட்டது இல்லை. படிப்பு முடிந்ததும் சென்னையில் வேலை செய்ய போனால் வானதி, அங்கும் தோழிகளோடு விடுதியிலே தங்கியதில் சமயர்கட்டிற்கும் வானதிக்கும் இருந்த கொஞ்ச நஞ்ச உறவும் அறுந்தே இருந்தது. வானதிக்கு ஒரு பக்கம் அழுகையாக வந்தது, ஒரு பக்கம் பயமாகவும் இருந்தது. வேலைக்கு போகவேண்டாம் என்று சொல்லிவிடுவார்களோ..

"அம்மா"

"என்ன வானதி"

"வேலைக்கு போகவேணாம்னு சொல்லிட்டா என்ன மா பண்றது.."

"போகாத.."

வானதி சோர்ந்துபோனால். ஆதரவாய் அவளை அணைத்துகொண்டாள் வசந்தி, "நீ கவலை படவேண்டாம். உன் விருப்பத்துக்கு அந்த குடும்பத்தில கண்டிப்பா ஆதரவு இருக்கும். எனக்கு பொன்னிய முப்பது வருஷமா தெரியும். நீ பார்க்க தான போற.." அவளை தட்டிகொடுத்தாள். "டீ வடிகட்டி வச்சுர்கேன். சக்கரை போட்டுக்கோ உங்க ரெண்டு பேர்க்கு மட்டும். முழு டீ ல சர்க்கரைய கொட்டிடாத.."

தொலைந்து போன உற்சாகம் மீண்டும் வந்தவளாய் சமையலறைக்குள் விரைந்தாள். ஏலக்காய் இஞ்சி வாசனை ஆளை தூக்கிப்போடும் அளவிற்கு வீசியது. இருப்பதிலே அழகான பீங்கன் கோப்பையில் டீ ஊற்றினால். சர்க்கரை டப்பாவை தேடி எடுத்து அதில் கலந்தாள். தனக்கு இரண்டு கரண்டி, அருளுக்கு நான்கு கரண்டி என கணக்கு பார்த்து கலந்தாள். அழகிய வேலைபாடு இருந்த ஒரு தட்டில் பிஸ்கட்டுகளை எடுத்து வைத்தாள். ஆர்வத்திலும் பதட்டத்திலும் அவள் பம்பரமாய் சுற்ற கடைசியில் சர்க்கரை டப்பாவை கீழே தள்ளியும் விட்டாள்.

எடுத்துவைக்க வேண்டுமே என்ற பொறுப்பு ஒரு பக்கம் இழுத்து நிறுத்தினாலும், அவனை பார்க்கலாமே என்ற ஆசை நெட்டித்தல்ல தட்டில் தேநீர் கோப்பைகளை வைத்து அருள் இருந்த அறைக்குள் விரைந்தாள்.

அருளின் நிலைமை தன் பரிதாபம். வெளியே வருவதற்கு பயந்து கொண்டு உள்ளேயே சுற்றிகொண்டிருந்தான். வானதி உள்ளே வந்ததும் அவள் கையில் இருந்த கோப்பையை வாங்கிக்கொண்டு அவளை பார்த்து புன்னகைத்தான். அவன் கெட்ட நேரம் வானதி தலைகுனிந்து கொண்டிருந்தாள். இருவரும் நாற்காலியில் அமர்ந்தனர். வாசனையும் ஆவியும் காற்றில் பறக்க சூடான தேனீர் கோப்பையை எடுத்து நீட்டினாள்.

"தேங்க்ஸ்" என்று சொல்லி வாங்கிக்கொண்டான் அருள். அவன் கூறிய தேங்க்ஸ் அவன் காதில் கூட விழ வில்லை.

"நீங்க எங்க வொர்க் பண்றிங்க..??"

"உங்க ஹாபிஸ்லாம் என்ன..??"

"உங்க அம்மா போன் பண்ணிருந்தாங்க..."

யோசித்தாளே தவிர அவள் வாய் திறந்து கேட்கவில்லை. அருளும் எங்கோ பார்த்துகொண்டு டீ குடித்துகொண்டிருந்தான். இவள் பக்கம் திரும்பினால் உடனே இவளும் குனிந்துகொண்டாள். ஒவ்வொரு முறை அவன் பார்க்கும் போதும் கன்னத்தில் ரத்தம் பாய்வதை வானதி உணர்ந்தாள். "யான் நோக்கும் காலை நிலன்நோக்கும் .." என்று வள்ளுவர் இதை தான் எழுதினாரோ. இந்த காலகட்டத்தில் பிறந்து, துணிவான பெண் என்று அனைவராலும் சொல்லப்படும் நானே இப்படி அவன் பார்வையை சந்திக்க முடியாமல் தடுமாருகின்றேனே, வாசுகியின் நிலைமையை கேட்கவா வேண்டும். அவள் சிந்தனைகளை கலைக்கும்வண்ணம் வசந்தி குரல் குடுத்தாள்.

"வானதி... மாப்பிள்ளைய குளிக்க சொல்லுமா.. சாப்பிடலாமில்ல.."

அவள் சொல்லவில்லை. எழுந்து சென்று தன அலமாரியில் இருந்த துண்டை கொண்டு வந்து அவன் முன் நீட்டினாள். அதை ஜாக்கிரதையாக வாங்கிகொண்டு அருள் எழுந்து நடந்தான்..

ச்ச.. இப்படிதான் ஒன்றும் பேசாமல் இருப்பேனா.. வானதி தன்னை தானே நொந்துகொண்டாள். என்ன நினைத்தானோ தெரியவில்லை, அருள் திரும்பி வானதியை பார்த்தான். எதிர்பார்காத வானதிக்கு தரை சட்டென்று விலகுவது போல் இருந்தது.

"ஏதும் கேட்டிங்களா.." 

"வந்து.. டீ நல்லாருக்கா.." ஒரே ஒரு நொடி வந்த தைரியத்தை கெட்டியாக பற்றிக்கொண்டு பேசிவிட்டாள்.

அருள் இமைகளை லேசாக மூடி ஒரு புன்னகையை உதிர்த்தான். வசீகரமாய் இருந்தது. "நல்லா இருந்துச்சு.."

வானதி அப்படியே பறந்தாள். பெருமை பொங்க கூறினாள், "உங்களுக்காக ஸ்பெஷலா நானே போட்டேன்.." அடுத்த கணம் அவளே வியந்தாள். நானா இப்படி பேசுகிறேன். ரொம்ப வழிகிறேனோ..

அருள் மீண்டும் அந்த புன்னகையை புரிந்துவிட்டு குளியல் அறைக்குள் நுழைந்தான். அவனையே பார்த்துக்கொண்டிருந்தாள் வானதி. இவனை பிடித்திரிக்கிறது தான், இவன் என் கணவன் தானே, இவனிடம் பேச என் இப்படி தயங்குகிறேன்.. இவன் ஒரு பார்வையை எதிர்கொள்வதற்குள் உயிர் போயி உயிர் வருகிறதே.. ஹ்ம்ம்.. ஒரு பிஸ்கட்டை எடுத்து நுனி பல்லில் கடித்துவிட்டு அவளுக்கான தேனீர் கோப்பையை எடுத்தாள்.

"நல்லா இருந்துச்சு.." அருள் கூறிவிட்டு சென்றது வானதிக்கு மீண்டும் மீண்டும் ஒலித்தது. தேநீர் ஒரு வாய் குடித்தவள் அடுத்த நொடியே அதை துப்பினாள். ஐயோ என்ன இது..!!

அதே நேரம் சமையல் அறையில் இருந்த அவள் அம்மா குரல் கொடுத்தாள்.. "யார் இந்த உப்பு டப்பாவை கீழ கொட்டினது.."

5. அவன் நான்தான்..

"அழகாய் இருக்கிறாய் பயமாயிருக்கிறது 

என்று சீண்டினேன் 

எனக்கு கொஞ்சம் கூட பயமில்லை 

என்று வாயடைத்துவிட்டாய்..

அடி.. வாயாடிப் பெண்ணே !"

வானதி நெளிந்துக்கொண்டிருந்தாள்.. இன்னும் சற்று நேரத்தில் அருள் வெளியே வருவான். அவன் என்ன சொல்வானோ என்று வியர்த்துக்கொண்டிருந்தாள். 'அடிப்பாவி அம்மா, சர்க்கரையை தானே அந்த டப்பாவில் கொட்டி வைப்பாய், யார் உன்னை மாற்றி அதில் உப்பு வைக்கசொன்னது' மனதில் வசந்தியை திட்டிக்கொண்டிருந்தாள். வசந்தி என்ன செய்வாள். நீயாவது ஒரு வாய் குடித்து பார்த்திருக்கவேண்டும். உனக்கென்ன அவ்வளவு அவசரம் என்று அவள் உள்மனது அவளையும் திட்டிக்கொண்டிருந்தது. என்ன கரணம் சொல்லி சமாளிக்கலாம் என்று யோசிப்பதற்குள் அருள் வெளியே வந்து விட்டான். உதட்டில் அதே புன்னகையை அணிந்திருந்தான்.

"சாரி.. இப்போ தான் கவனிச்சேன்" தன் பெரிய பெரிய கண்களில் அப்பாவித்தனத்தை ஒட்டிக்கொண்டு தடுமாறி தடுமாறி கூறினாள்

அருள் பதில் சொல்லவில்லை.

மீண்டும் அதே புன்னகை. "வேணும்னு செஞ்சிருக்கமாட்டிங்கனு தெரியும், விடுங்க.. ஏன் இதுக்கெல்லாம் சாரி"

வானதிக்கு இது சமாதானமாய் படவில்லை. "இல்ல.. FIRST IMPRESSION IS BEST tனு சொல்வாங்க. இப்படி லூசு தனமா பண்ணிட்டேன்.."

"பரவாயில்லை விடுங்க. ஏன் பிரெண்ட்ஸ்லாம் கல்யாணத்துக்கு அப்புறம் வாழ்கை உப்பு சப்பில்லாம போயிடும்னு சொல்லுவாங்க. அது இப்போ பொய்யாகிடுச்சி இல்லையா..?"

வானதிக்கு அவன் கிண்டல் செய்வது சுத்தமாக புரியவில்லை, "ஆமாம் ஆமாம்" என்று தலையை ஆட்டினாள். பிறகு தான் புரிந்துகொண்டாள் அருள் தன்னை நன்றாக ஓட்டிவிட்டான் என்று. 'நல்லா சிரிச்சு பேசி இப்படி காலை வாருகிறாயா..?? உன்னை.....' என்று உள்ளுக்குள் சொல்லிக்கொண்டு அவன் பின்னே நின்று கொண்டிருந்த வானதி அவனை அடிப்பது போல சைகை செய்தாள். நம் வானதிக்கு தான் இன்று ராசி பலனில் ஏமாற்றம் என்று எழுதியிருக்கிறதே. அருள் முன் இருந்த கண்ணாடியில் அது தெளிவாக இருவருக்குமே தெரிந்தது. வானதி தலையில் அடித்துக்கொண்டு நொந்துபோனாள்.

"வானதி மாப்பிள்ளையை கூட்டிட்டு வாமா.. சாப்பிடலாம்" என்று அப்போதைக்கு வானதியை பாட்டி காப்பாற்றினாள். 

அன்று முழுவதும் அருளின் முன்பு நிற்காமல் வானதி பார்த்துக்கொண்டாள். மதியம் பொன்னி, குந்தவை அவர்களுடைய உறவினர்களோடு வந்திருந்தாள். குந்தவைக்கு வானதியை மிகவும் பிடித்திருந்தது. இருவரும் கொஞ்ச நேரத்திலே ராசியாகி போனார்கள். மாலை வானதி கணவன் வீட்டிற்க்கு புறப்பட்டாள். 

"நீங்க சென்னை போயிட்டு தகவல் குடுங்க மாப்பிள்ளை. நாங்க இந்த சீர் லாம் அனுப்பி வைக்கறோம். இந்த கார் இப்பவே எடுத்து போயிடுங்க" சாவியை நீட்டினார் வானதியின் அப்பா.

அருள் பொன்னியை பார்த்தான். பொன்னியின் கண்களுக்கு அருளில் உள்ளத்தில் ஓடியது தெளிவாக புரிந்தது. ஒரு புன்னகையோடு தன் அனுமதியை கொடுத்தாள்.

"தப்பா எடுத்துகாதிங்க மாமா.. இதெல்லாம் வேண்டாம்" அருள் பணிவாக மறுத்தான். வசந்தி இதை எதிர்ப்பார்த்தாள், அருள்மொழி பொன்னியின் செல்வனாயிற்றே. ஆனால் மற்றவர்களால் ஏற்றுக்கொள்ள முடியவில்லை.

"அது எப்படி தம்பி, எங்க வீட்டு பொண்ண வெறும் கையோட அனுப்புவோமா..??"

"இது போதல நினைக்கறிங்களா.. வேற ஏதும் எதிர்பார்கிரிங்களா..??"

வானதியின் உறவினர்கள் அருளை சூழ்ந்துகொண்டு கேள்விகளால் துளைக்க ஆரம்பித்தனர்.

"ஏன் பா இப்படி ஒன்னும் தராம எங்க பொண்ணுக்கு கல்யாணம் பண்ணி வச்ச எங்க சொந்தக்காரங்க லாம் எங்கள என்ன சொல்வாங்க.." ஒரு பெரியவர் தன் மீசையை முறுக்கிக்கொண்டு வசனம் பேச அருள் கோபமானான்.

"இது தாங்க.. உங்க பிரச்சனையே.. கல்யாணம் ரெண்டு பேர் வாழ்க்கையோட ஆரம்பம். அதை அந்த ரெண்டு பேர் முடிவு பண்ணாலே போதும். ஆனா நீங்க உங்க வீட்டு கல்யாணத்த, உங்க பெருமைய காட்ற ஒரு கருவியா, உங்க ஸ்டேட்ஸ காட்றதுக்கு ஒரு சந்தர்ப்பமா யூஸ் பண்ணிக்ரிங்க. உங்க பொண்ணுக்கு நீங்க பண்ணனும்னு ஆசை படரிங்க சரி, அதுல ஏன் உங்க சொந்தக்காரங்க அபிப்ராயத்த எதிர்பார்க்கரிங்க.. அவன் பொண்ணு கல்யனுத்துக்கு இவ்வளோ செலவு பண்ணான் பா.. இப்டி ஒரு நாள் உங்க சொந்தக்காரங்க சொல்லணும், அந்த ஒரு நாளுக்காக நீங்க கடன் வாங்கி பல வருஷம் கஷ்டபடுவிங்கலா..??"

பெரியவர் அமைதியாய் இருந்தார். 

இப்படி கூட இருப்பர்களா என்று வானதி அதிசயித்தாள்.. "ஒரு கார் , அறுபது பவுன் நகை, அப்புறம் வீட்டுக்கு தேவையான சாமான்.. இப்போதிக்கு இவ்ளோ, அப்புறம் ரொக்கம எவ்வளோ தரனும் னு நாங்க கலந்து பேசிட்டு சொல்றோம்.. நிச்சயதார்த்த செலவு, கல்யாண செலவு உங்களுது.. " ஜம்பமாக பேசிய ராக்கம்மா வானதியின் கண்களுக்கு வந்தாள். 

'ச்சே என்ன பெண் அவள், என் அருள்மொழிக்கு முன் அவளெல்லாம் ஒன்றுமே இல்லை' வானதி நினைத்துக்கொண்டாள். என் அருள்மொழி என்று நினைத்தோம் என்பதை அவள் உணர்ந்தபோது சிலிர்த்தாள். இவனை நினைத்தாலே இனிக்கிறதே. 

என்ன தான் அருள்மொழி கூறியதில் ஞாயம் இருந்தாலும் வசந்திக்கு மனம் கேட்கவில்லை. "நீயாவது சொல்லக்கூடாதா பொன்னி" என்று அவளிடம் கேட்டாள்.

பொன்னி சிரித்தாள், "நான் நினைத்ததை தான் அருள் சொன்னான். தவிர அவன் ஏதும் தப்பா சொல்லலையே.." 

ஒரு வழியாக வானதியை மட்டுமே அந்த வீட்டில் இருந்த எடுத்துக்கொண்டு செம்மங்களம் வந்து சேர்ந்தனர். குந்தவை ஆரத்தி எடுக்க, அந்த வீட்டின் இரண்டாவது மருமகள் வீட்டில் வலது கால் எடுத்துவைத்து விளக்கேற்றினாள். 

அருள்மொழியின் கண்களில் படாதவாறு வானதியும் அன்று முழுதும் தப்பித்துக்கொண்டே இருந்தாள். அருள் சற்று நேரத்தில் பிரச்சனையை ஆரம்பித்தான். இன்னும் ஒரு வாரம் லீவ் போடும்படி பொன்னி சொன்னாள். அருள்மொழியோ தான் இன்றே சென்னை கிளம்பியாக வேண்டும் என்று ஒற்றை காலில் நிற்க ஆரம்பித்தான்.

"கொஞ்சமாது புதுசா கல்யாணம் ஆனவன் மாதிரி நடந்துக்கோ டா. இன்னும் ஒரு வாரம் லீவ் சொல்லு ஆபிஸ்ல. சொந்தக்காரங்கலாம் போன் மேல போன் போட்டபடி இருக்காங்க. எல்லாரோட வீட்டுக்கும் போகணும். வழக்கம் னு ஒன்னு இருக்கு அது தெரியுமா உனக்கு" பொன்னி மூச்சிவிடாமல் பேசி முடித்தாள்.

"பாஸ் னு ஒருத்தர் இருக்காரு. அப்ரைசல் னு ஒன்னு இருக்கு. அது தெரியுமா மா உனக்கு ..?' எரிச்சலோடு கேட்ட அருள்மொழியை ஒன்றும் புரியாமல் பார்த்தாள். பின்பு வானதியை பார்த்தாள்.

"ஆறு மாசத்துக்கு ஒரு தடவை நாம எப்படி வேலை செஞ்சிருக்கோம் னு பாத்து அதுக்கு மார்க் மாதிரி போடுவாங்க மா. அதுக்கு பேர் தான் அப்ரைசல். அது முக்கியமானது தான்." வானதி ஒரே நாளில் பொன்னியோடு ராசி ஆகிப்போனாள். அம்மா என்றே கூப்பிட்டாள்.

'பார்த்தாயா என் மருமகளை..' என்பது போல அருளை ஒரு பார்வை பார்த்தாள். அருள் ஒன்றும் சொல்லாமள் தன் அறைக்குள் சென்றான். "நீ வாம்மா" என்று வாஞ்சையுடன் வானதியை அணைத்துக்கொண்டு சமையலறைக்குள் நுழைந்தாள் பொன்னி.ஆனால் அருள் விடவில்லை. காரணம் பலவற்றை அடுக்கி, சென்னை செல்வதற்கு டிக்கட்டையும் புக் செய்துவிட்டான். ஆம் வானதியோடு தான்.

வானதிக்கு கொண்டாட்டமாக இருந்தது. 2 மணி நேரம் பயணம், இவனோடு நெருக்கமாக அமர்ந்து பேருந்தில் செல்லப்போகிறோம். இவனை பற்றி நன்றாக தெரிந்து கொள்ளவேண்டும் என்று நினைத்துக்கொண்டாள். "அடுத்த வாரம் வந்துடுங்க அண்ணி" என்று குந்தவை ஒரு முத்தத்தையும் அவளோடு அனுப்பி வைத்தாள்

என்னென்ன பேசலாம் என்று மனதில் பட்டியல் போட்டுகொண்டு, எப்படி பேசுவது என்று ஒத்திகை கூட பார்த்து வைத்திருந்தாள் வானதி. எல்லாம் அருள் அவள் அருகில் உட்கார்ந்ததும் மறந்து போனது. பயணத்தின் முதல் ஒரு மணி நேரம் இருவருமே ஏதும் பேசவில்லை. சென்னை நெடுஞ்சாலையின் ஓரத்தில் ஒரு கடையில் பேருந்தை நிறுத்தினர்.வெளியில் சிறுவன் ஒருவன் டீ விற்றுக்கொண்டிருந்தான். அவனை பார்த்து இருவரும் ஒரே நேரத்தில் சிரித்தனர். வானதி சிரித்து முடித்ததும் அருள்மொழி மீண்டும் சிரித்தான். 

வானதி கெஞ்சலான மொழியில் கேட்டாள், "கிண்டல் பண்ணாதிங்க ப்ளீஸ்.."

அருள் சிரித்தான், "ஐயோ நான் கிண்டல்லாம் பன்னலங்க. சரி விடுங்க.. உங்கள பத்தி சொல்லுங்களேன்.."

வானதிக்கு வெட்கம் தொண்டையை அடைத்துக்கொண்டு பேச்சை தடுத்து நிறுத்தியது..

'ஐயோ இப்படி திடீரென்று கேட்கிறான். ஏதேதோ ஒத்திகை பார்த்தோம் இதை மறந்துவிட்டோமே.."

அவள் ஒன்னும் பேசாமலிருப்பதை கண்டு அருளே தொடர்ந்தான். " நான் கொஞ்சம் கூட எதிர்பார்களை, இப்படி ஒரு பொண்ண கல்யாணம் பண்ணிக்கிட்டு இணைக்கு இந்த பஸ் ல சென்னை போவேன்னு.."

வானதி சிரித்துகொண்டாள். அவள் மட்டும் எதிர்ப்பர்த்தால என்ன..

"அப்பரைசல் பத்திலாம் பேசறிங்க.. IT பத்திலாம் தெரியுமா.."

"ஐயோ,, நானும் வொர்க் பண்றேன்.." வானதி சினுங்கிகொன்டே சொன்னாள். என்னை பார்த்தால் எப்படி தெரியுது இவனுக்கு.. 

"எங்க வொர்க் பண்றிங்க.." உலகத்திலே தன மனைவியிடம் எங்கே வேலை செய்கிறாய் என்று கேட்கும் கணவன் இவனாகத்தான் இருந்திருப்பான்.

வானதிக்கு புதுமையாக இருந்தது. "TCS , சிறுசேரி ல இருக்கேன். அங்கே வேளைக்கு சேர்ந்து ஒரு வருஷம் ஆகப்போகுது.."

அருள் வானதியை ஆச்சர்யமாக பார்த்தான்.. "சிறுசேரில எங்க..??"

"உங்களுக்கு எப்படி சொன்ன புரியும்..." லேசாக கண்மூடி யோசித்தால்.. "சிறுசேரியில் எங்க ஆபிஸ் பில்டிங் ரொம்ப பெருசு. பட்டாம்பூச்சி மாதிரி பெரிய பெரிய பில்டிங் 6 இருக்கும். அது ஒவ்வொன்னும் EB னு சொல்வாங்க . நான் EB3 ல இருக்கேன் செவன்த் floor ". உற்சாகமாக பேச ஆரம்பித்தாள். அவளின் தயக்கம் கொஞ்ச கொஞ்சமாய் மறைய ஆரம்பித்திருந்தது.

"ஓரளவுக்கு ஒத்துபோகலாம். ஆனா இது அநியாயம்.." அருள் அதிர்ச்சியான பார்வையோடு அவளை பார்த்தான். வானதிக்கு ஒன்றும் புரியவில்லை. ஏன் என்ற கேள்வியை கண் கொண்டு கேட்டாள்.

"வானதி நானும் TCS தான். சிறுசேரியில் EB3 ல தான் இருக்கேன்.. " முதல்முறையாக பெயர் சொல்லி அழைக்க வானதிக்கு ஏகத்துக்கு சில்லிட்டு போனாள். அதும் இவன் நான் இருக்கும் இடத்திலே தான் இருக்கிறான். ஆச்சர்யம் பொங்கும் கண்களுடன் அவனை பார்த்தாள். 

அதன் பின் இருவரும் பேசவே இல்லை. வானதிக்குள் சொல்ல தெரியாத சந்தோஷ அலைகள் அடித்துக்கொண்டிருந்தன.. சத்ரி நேர்த்தி அருள் அதை மொத்தமாக கலைத்தான்.

"உங்களுக்கு லோகா தெரியுமா.. உங்க floor தான்" வானதிக்கு அருளின் குரலில் ஒரு இறுக்கம் தெரிந்தது..

"பாத்துருக்கேன். ரொம்ப அழகா இருப்பாங்க அவங்க தான..?" லோகாவை பற்றி ஏன் அருள் கேட்கிறான் என்பது புரியாமல் குழம்பினாள்.

"ம்ம்.. அவ தான்.."

"நான் பேசினது இல்ல.. என் பிரன்ட் அவங்களுக்கு காலேஜ் மேட்.. இப்போ கூட ரிசன்ட்டா அவங்களுக்கு கல்யாணம் ஆச்சு நினைக்கிறன்.."

"ஆமா.. நாலு மாசம் ஆகுது.." அருள் எங்கோ பார்த்துக்கொண்டு சொன்னான்..

வானதிக்கு அவளை பற்றி தெரிந்த கடைசி தகவலையும் சொன்னாள். "அந்த லோகா கூட யாரையோ ரொம்ப வருஷமா லவ் பண்ணி அப்புறம் அந்த பையன ஏமாத்திட்டாங்க.. வேற யாரையோ கல்யாணம் பண்ணிகிட்டாங்க."

அருள் அடுத்து கூறிய வார்த்தை வானதியை சுக்குநூறாய் உடைத்துப்போட்டது.. "அவன் நான் தான்"

6. விரும்புகிறேன் 

"நான் வளர்க்கும் ரோஜா செடிகளை பார்த்து 

நானே பொறாமை கொள்கிறேன்.. 

காலை எழுந்ததும், எனக்கு தேனிர் மட்டும்..

ரோஜாக்களுக்கு தண்ணீரோடு சேர்த்து முத்தமுமா ??

லோகா... மிரள வைக்கும் அழகென்றால் அது லோகா தான். அவள் கண்களுக்கு வைக்கும் மையின் கூர்மை கத்திக்கு கூட இருக்காது. அத்தனை சீக்கிரம் சிரித்து பேசமாட்டாள். ஒருவகையில் அது நல்லது தான், அவள் சிரிப்பை ஒரு முறை பார்த்தால், மீண்டும் மீண்டும் பார்க்க தூண்டும். சிவந்த இதழ்களை நீட்டி, மேல் வரிசையில் முத்தான மூன்று பற்களை காட்டி, அவள் சிரிப்பதை பார்த்துவிட்டால் எந்த ஆணுக்கும் பைத்தியம் பிடித்து விடும். நீண்ட கூந்தல், அதை குதிரைவால் போல் கட்டியிருப்பாள். மஞ்சள் நிறத்தில், நெடுநெடுவென உயரமாக இருப்பாள். அவள் சேலையிலோ சுடிதாரிலோ வந்த நாட்களை விரல் விட்டு எண்ணி விடலாம். எப்பொழுதும் ஆண்களை போல சட்டை பேன்ட் தான் அணிவாள். மனதில் இருப்பதை மறைத்து பேசாதவள். தைரியமான பெண். அவள் தன் கைப்பையை தோளில் மாட்டிக்கொண்டு நடந்து வரும்பொழுது ஒரு கர்வம் கொண்ட பேரழகு விஸ்வரூபம் எடுத்ததாய் தோன்றும். இவளை போல் ஒரு பெண் வேண்டும் என்று அவளை பார்த்து ஜோல்லாத ஆண்கள் இல்லை. இவளை போல் நாம் இல்லையே என்று சொல்லாத பெண்களும் இல்லை. நம் வானதி உட்பட.. , வானதியின் அலுவலக தோழி மாலதி அவளோடு கல்லூரியில் படித்தவள். அடிக்கடி லோகாவை பற்றி புரணி பேசுவாள். 

"லோகா இன்னைக்கு புது டிரஸ் போட்டு வந்தா பாத்தியா .. ரொம்ப தான் அலட்டிகிரா.. அவளோட ஆள் எடுத்து குடுத்தானாம்"

"லோகா ஆள் நீ பாத்துருக்கியா.. நம்ம ஆபிஸ் தான். இந்த பில்டிங் தான், நல்ல ஹைட்டா வெய்ட்டா சுப்பரா இருப்பான். செம க்ராப்"

"லோகா இன்னைக்கு லீவ் தெரியுமா. அவ ஆளுக்கு பர்த்டே வாம். சினிமா பார்க்க போறாங்களாம்"

"லோகா வீட்ல பிரச்சனையாம். அவ லவ்க்கு வீட்ல ரொம்ப ஆப்போசிஷன் போல.. சும்மா வெளில தான் சீன் போடுவா. வீட்டில அப்டியே பூனை மாதிரி அடங்கி இருப்பா. அவங்க அப்பா பாத்தா எனக்கே பயமாயிருக்கும்."

"அந்த லோகா க்கு வேற ஒரு பையனோட கல்யாணம். அஞ்சு வருஷம் இவன லவ் பண்ணி கடைசில ஏமாத்திட்டா.. எனக்கு தெரியும் இவ இப்டி தான் பண்ணுவானு.."

மாலதியின் பேச்சை வானதி அன்றெல்லாம் காதில் வாங்கியதே இல்லை. இப்பொழுது அதெல்லாம் ஒவ்வொன்றாக வானதியின் காதில் கேட்க ஆரம்பித்தது. அப்படியென்றால், அருள் ஏற்கனவே காதலித்தவனா..?? வானதிக்கு தலை சுத்தியது. அருளின் வருகை இன்பமான ஒரு அதிர்ச்சியாய் இருந்தது. இன்னும் தன் வாழ்வில் வரப்போகும் ஆச்சர்யங்களுக்கு தன்னை தயார் படுத்திகொண்டாலே தவிர இப்படி ஒரு அதிர்ச்சியை அவள் எதிர் பார்க்கவில்லை.வானதியின் வாழ்க்கையில் இதற்கு முன்பு வரை காதல் என்ற அத்தியாயமே இல்லை. அதைப்போலவே தன்னை காதலிப்பவனின் முதல் காதலாக தான் இருக்கவேண்டும் என்று ஆசைபட்டாள். அவளை பொறுத்த வரை காதல் ஒரு முறை தான் வரும். ஒரு முறை தான் வரவேண்டும்.. அதற்க்கு பெயர் தான் காதல். அவளுக்கே தெரியாமல் அவள் அருள்மொழியை காதலிக்க ஆரம்பித்தாள், ஆனால் அவன் வாழ்வில் ஏற்கனவே ஒரு காதலா ?? இரண்டாவதாக வானதிக்கு ஒரு குழப்பம். அப்படி என்றால் அருள் இன்னும் லோகாவை காதலிக்கிறானா.. தன்னை முழு மனதோடு ஏற்றுகொள்ள மாட்டானா..??

அருள்மொழி ஒரு வார்த்தை கூட பேசவில்லை. ஏதோ நினைவில் தொலைந்தவனாய் தூரத்தில் தெரிந்த மரங்களையே வெறிக்க வெறிக்க பார்த்துகொண்டிருந்தான். அந்த மரங்கள் அவன் மனதை போல பின்னோக்கி ஓடிக்கொண்டிருந்தன..

இரண்டு மணி நேர பயணத்தின் முடிவில் சென்னை வந்தது. அருள் ஒரு டாக்ஸி பிடித்து வானதியோடு திருவான்மியூரில் தான் தங்கியிருக்கும் அபார்ட்மென்ட் வந்து சேர்ந்தான். இவன் மட்டும் தான் தங்கியிருக்கிறான், வீடு குப்பை மேடாக இருக்கும், போனதும் அதை சுத்தம் செய்து அருளை இம்ப்ரெஸ் செய்ய வேண்டும் என்று முதலில் நினைத்துகொண்டிருந்தாள், நடவிலே இந்த லோகாவின் கதையை கேட்டதும் வானதிக்கு அருளின் மேல் இருந்த அபிப்ராயமும், பயம் கலந்த அன்பும், மொத்தமாக காணமல் போயிருந்தது. ஆனால் அருளின் வீடு அந்த எண்ணத்தை சற்று மாற்றியது. 

திருமணம் ஆகாத ஒரு ஆணின் வீடு என்று அதை யாருமே சொல்லமாட்டார்கள். சற்று பெரிய வீடு தான். சுத்தமாக இருந்தது. வெள்ளை நிற டைல்ஸ் போட்ட தரையோடு பெரிய ஹால். அதன் ஒரு பக்கத்தில் பால்கனி. பால்கனியின் வலது புறம சிகப்பு நிறத்தில் சின்ன பிரிட்ஜ் . அதன் மேல் ஒரு குரங்கு பொம்மை, அருகில் சிறிய வேலைப்பாடு மிக்க பெண் ஸ்டான்ட். இடது புறத்தில் ஒரு சின்ன சோபா. இரண்டு அறைகள். ஒன்றில் மட்டுமே கட்டில் இருந்தது, இரண்டு பேர் படுத்துகொள்ள தாராளமான கட்டில் தான். 

'இவன் ஒருவன் தானே இங்கு இருக்கான். அப்புறம் ஏன் இப்படி பெரிய கட்டில், அதிலே இரண்டு தலைகாணி. அப்படினா..' நினைத்து பார்க்கவே முடியவில்லை வானதிக்கு. 'ச்சே ச்சே அப்படியெல்லாம் இருக்காது' என்று சமாதானம் சொல்லிக்கொண்டாள். கட்டிலின் அருகே இருந்த ஸ்டாண்டில் கிடார் தொங்கியது. ஓ.. இன்னும் எத்தனை கலைகள் தெரியுமோ இவனுக்கு. வெளியே வந்து சமையல் அறையை பார்த்தாள். காஸ் சிலிண்டர், இண்டக்ஷன் அடுப்பு, சின்ன மிக்ஸி, வெள்ளை நிறத்தில் மைக்ரோவேவ் ஓவன், ஒரு பக்கத்தில் வரிசையை அடுக்கப்பட்ட கத்தி, கரண்டிகள். ஒரு கலைநயத்தோடு அருள் அந்த சமையல் அறையை வைத்திருந்திருக்கிறான். வானதிக்கு ஆச்சர்யமாக இருந்தது. இருந்தாலும் அருள் மீது ஏதோ ஒரு விதமான வெறுப்பு உண்டானது போல இருந்தது. 

"நீங்க குளிச்சிட்டு வந்துடுங்க. நான் ஏதும் செஞ்சு வைக்றேன்.." சொல்லி விட்டு பதிலை எதிர்பாராமல் அருள்மொழி சமையலறைக்குள் நுழைந்துகொண்டான். வானதிக்கு ஏனோ நெருடலாக இருந்தது, தன்னை ஒருமையில் கூப்பிட முடியவில்லை இவனால். அப்படியென்றால் இன்னும் அவன் மனதில் லோகா இருக்கிறாள். அப்படிப்பட்டவன் எதற்கு தன்னை கல்யாணம் செய்தான்.. மெல்ல மெல்ல அருள் மெது அவள் கொண்ட வெறுப்பு எரிய ஆரம்பித்தது. புகைச்சலோடு குளியலறைக்குள் நுழைந்தாள்.

மனதில் எறிந்த நெருப்பு ஆறும் வரை குளித்தாள் வானதி. வெளியே அருள் அவளுக்காக தோசை போட்டு வைத்திருந்தான். வானதிக்கு சாப்பிட பிடிக்கவில்லை. பேருக்கு ஒரு தோசையை சாப்பிட்டு விட்டு ஒன்றும் பேசாமல் கை கழுவிக்கொண்டாள். அருளுக்கு ஏமாற்றமாய் போனது. ஒரே ஒரு தோசை மட்டும் சாப்பிட்டு, அதுவும் ஒன்றுமே சொல்லாமல் செல்கிறாள் என்று வருத்தம். தன் பையை எடுத்துகொண்டு உள்ளே சென்ற வானதி சற்று நேரத்தில் வெளியே வந்தாள். 

"நான் உள்ள அந்த ரூம், அதை யூஸ் பண்ணிக்கலாம் இல்ல..?" அவள் குரலில் முன்பிருந்த நடுக்கமா, குழைவோ இல்லை. ஏதோ வேண்டதவரோடு பேசுவது போல இயந்திரமாய் பேசினாள்.

"ம்..: ஒற்றை வார்த்தையில் முடிதுகொண்டான். அவனுக்கு புரிந்து விட்டது, லோகாவை பற்றி கூறியதின் விளைவு இது என்று.

"வீக் எண்ட் , ஹாஸ்டல் போயிட்டு என் திங்க்ஸ் கொண்டு வந்துக்குறேன்." இந்த முறை அவள் அருளை நேரே பார்க்க கூட இல்லை..

'ம்.. சரி.. மேக் யுவர் ஸெல்ப் கம்பார்டபில்.." புன்னகையை உதிர்க்க முயன்றான்.

அருளின் அந்த வசீகர புன்னகை வானதியின் இதயத்தின் உள்ளே சென்று லேசாக அவளை நீவியது. அந்த புன்னகையை மறு கணமே சந்தேகித்தாள். "இப்படி சிரிச்சு தான அந்த லோகாவையும் மயக்கிருப்பான்.."

வானதி உள்ளே சென்று விட்டாள். அந்த வீட்டில் இத்தனை நாட்காளாக தனியாக தான் இருந்தான். ஆனால் தன் தனிமையை இப்பொழுது தான் உணர்ந்தான். 'என்ன செய்கிறாள் இவள்... இவளை இன்னும் முழுதாக பார்க்க கூட இல்லை. முழுதாய் பத்து நிமிடம் கூட பேசவில்லை. இவளை பார்க்க துடிக்கிறேன், இவள் பார்த்தால் திணறுகிறேனே.. லோகவை காதலித்தது உண்மை தான்,. அவளை பார்த்தால் கூட தோன்றத உணர்வு இவளை நினைத்தாலே ஏற்படுகிறதே.. இந்த இரண்டு நாட்களாய் பட்ட அவஸ்தையை இனிமேல் எங்கும் உணரபோவதில்லை. அப்படி என்றால், இது காதல் தானா?? என் மனைவியை நான் காதலிக்கிறேனா?? 

அருள் ஒரு முப்பது நிமிடம் அப்படியே உட்கார்ந்திருந்தான். பின் ஒரு முடிவு எடுத்தவனாய் வானதி படுத்திருந்த அறைக்குள் சென்றான். வானதி இவனுக்கு முதுகு காட்டி ஒருக்களித்து படுத்திருந்தாள், ஒரு புத்தகத்தை புரட்டிகொண்டிருந்தாள். அவள் அருகே சென்ற அருள் மென்மையாக பேச ஆரம்பித்தான்..

"என்ன மன்னிச்சிடுங்க வானதி. முதல்ல சம்பந்தம் இல்லாம உங்க லைப் ல, உங்க கல்யாணத்துல நுழைஞ்சேன். அதே நீங்க எப்படி எடுத்துக்கிடிங்க தெரில. இப்போ இந்த லோகா.." ஒரு பெருமூச்சை விட்டு தொடர்ந்தான். "உங்க கிட்ட நல்ல விதம நடந்துகிட்டு, உங்க அன்பையும் அபிப்ராயத்தையும் சம்பாரிச்சுட்டு அப்புறம என்ன பத்தி உண்மைய சொல்ல எனக்கு விருப்பம் இல்ல, ஒரு உண்மைய மறச்சிட்டு ஒரு உறவை உருவாகக்கினா அது தப்பு. ஏனா உண்மையான அன்பு எதையும் மறந்திடும். என்ன பத்தி முழுசா தெரிஞ்சிகிட்டு அதுக்கப்புறம் உங்களுக்கு என்னை பிடிக்கணும்னு நெனச்சேன்..."

வானதி பேசவில்லை, பக்கங்களை மட்டும் புரட்டினாள்.

"அதனால தான் இப்போ சொன்னேன். என் மன நிலை என்ன னு உண்மையிலே எனக்கு தெரியல. ஆன, இந்த ரெண்டு நாள் ல நான் புரிஞ்சிக்கிட்டேன். உங்கள பிடிச்சிருக்கு,.. உங்களோட சுபாவம் பிடிச்சிருக்கு. உங்களோட இன்னோசென்ஸ் பிடிச்சிருக்கு." சொல்லிவிட்டு லேசாய் புன்னகைத்தான். வானதி போட்டு குடுத்த டீ ஏலக்காய் வாசனையோடு லேசாக கரித்தது. "இத எல்லாத்தையும் விட, அம்மாக்கும் குந்தவைக்கும் உங்கள ரொம்பவே பிடிச்சிருக்கு. உங்கள பத்தி இன்னும் நிறைய தெரிஞ்சிக்க ஆசையா இருக்கு. உங்க கூட நிறைய பேசணும், என்ன பத்தி சொல்லணும். என் பிரெண்ட்ஸ் கிட்ட உங்கள பத்தி சொல்லணும். உங்க கிட்ட என் பிரண்ட்ஸ அறிமுகம் பண்ணனும். இன்னும் நிறைய.." அருளின் உற்சாகம் கொஞ்சம் கொஞ்சமாய் பெருகிக்கொண்டே போனது..

"என்ன வானதி, நான் தான் பேசிற்றுகேன்.. நீங்க ஒன்னும் சொல்ல மாற்றிங்க.. ??" கேட்டுக்கொண்டே அருள் அந்த கட்டிலை சுற்றி கொண்டு அவள் முன் வந்தான்..

வானதி தன் அழகான இமைகளை மூடியிருந்தாலள், மருதாணி கோலமிட்ட உள்ளங்கையை நெஞ்சோடு அணைத்துக்கொண்டு ஒரு குழந்தை போல தூங்கிகொண்டிருந்தாள்.. ஒரு மெலிதான குரட்டையுடன்.. 

அவள் அருகில் இருந்த புத்தகத்தின் பக்கங்களை காற்று மேலும் ஒரு முறை புரட்டியது.. 

7. காதல் சொல்ல வந்தேன்..

"நீ முகம் சிவக்கும் அழகை

தினம் தினம் ரசிக்க ஆசைப்பட்டேன்.

உன் முதல் கோபத்தை பார்க்கும் வரை..

ஆனால் ஒன்று,

எப்படி முகம் சிவந்தாலும்

அழகாய் தான் இருக்கிறாய்.. "

"என்னது உனக்கு கல்யாணம் ஆயிடுச்சா??" அந்த காண்டீனில் இருந்த மொத்த தலைகளும் திரும்பி பார்க்கும்படி அலறினான் அனிருத்.

"வீணா போனவனே.. ஏன்டா இப்படி கத்தி என் மானத்த வாங்கற.." அவன் எதிரில் அமர்ந்து டீ குடித்து கொண்டிருந்த அருள்மொழி கடுப்புடன் கேட்டான்.

"ஓவரா தாண்ட சீன் விடறிங்க. அவன் அவன் கல்யாணத்துக்கு பொண்ணு இல்லாம காலரா வந்த கழுத மாதிரி சுத்திகிட்டிருக்கோம். இதுல உனக்கு கல்யாணம் ஆச்சுன்னு தெரிஞ்ச உன் மானம் போகுமா..?? எப்படி டா போகும்.. எப்டி எப்டி எப்டி.." 

அனிருத் சதாசிவம்.. அருள்மொழியின் பள்ளியில் ஆரம்பித்து அலுவலகம் வரை அவனை தொடர்ந்து கொண்டிருக்கும் நண்பன். 'உன் நண்பனை காட்டு, உன்னை பற்றி சொல்கிறேன்' என்ற பொன்மொழியை பொய்யாக்கியே தீருவேன் என்ற சபதம் எடுத்து பிறந்தவன். வாயை திறந்தால் இவனுக்கே அலுக்கும் வரை மூடமாட்டான். ஆறு அடி ஐந்து அங்குலம் இருக்கும் அவனை பார்த்தால் யாருக்குமே நடுக்கம் வரும். சென்னையில் இருக்கும் எடை பார்க்கும் இயந்திரங்கள் அதிகபட்சம் 130கிலோ தான் காட்டும் என்பதால் உண்மையான எடை தெரியவில்லை. எங்கள் தங்க ராஜா படத்தில், பட்டா கத்தி பைரவன் கதாபாத்திரத்தில் சிவாஜி கணேசன் ஒரு புல்லட்டில் வருவார் பார்த்திருப்பீர்கள். அதே போன்ற ஒரு புல்லட்டில் தான் அனிருத் பவனி வருவான். அதுவும் இவன் வருகையை அவன் வண்டி ஒரு கிலோமீட்டர் முன்னரே பட படவென்று அறிவித்து விடும். ஒசானில் விழும் ஓட்டையில் இவன் வண்டிக்கென்று ஒரு கணிசமான பங்கே இருக்கிறது. "ஏன்டா இப்படி மொக்க வண்டி ஒன்னு வச்சிக்கிட்டு சுத்துற " என்று கேட்டு பாருங்கள்.. "பாஸ்.. டீசல் வண்டி. லிட்டர் நாப்பத்தி எட்டு ரூபா தான். அறுபது கிலோமீட்டர் போகலாம், லிட்டருக்கு எவ்ளோ வருது பாருங்க" என்று நம் கணக்கு வராத நம்மை குழப்பிவிடுவான். அனிருதிர்க்கு விண்டேஜ் பொருட்கள் மீது ஒரு மோகம். அவனுடைய நீண்ட கால லட்சியம்

'சொப்பன சுந்தரி வச்சிருந்த காரை வாங்க வேண்டும்தான்' என்பது தான். புரிந்திருக்குமே இந்நேரம், அனிருத் பற்றி.. இல்லை என்று பதில் சொல்வீர்கள் என்றால் அது கூட உண்மை தான். அவனை புரிந்து கொள்ளவே முடியாது. போகட்டும் விடுங்கள், ஆகமொத்தம் அனிருத் தான் நம் அருள்மொழியின் சகல கலா நண்பன். (இரணடாவது கதா நாயகன் என்று அறிமுகப்படுத்த சொல்லி எவ்வளவோ கேட்டான் அனி. ஆனால் நம் கதைக்கு ஒரே ஹீரோ தாங்க)

"என்னடா நடக்குது இங்க. கல்யாணமே பண்ணிக்கமாட்டேனு சொல்றான் தம்பி னு உங்கம்மா என்கிட்டே டெய்லி பொலம்பினாங்க. சரி உனக்கு பொண்ணு பாக்க கூட்டி போவாங்க, அந்த பொண்ணுக்கு ஒரு தங்கச்சி இருக்கும், இல்ல ஒரு அத்தை பொண்ணு இருக்கும் அதில எதாவது ஓகே பண்ணலாம் னு கனவெல்லாம் கண்டனே டா. இப்படி என்னையும், உங்க அம்மாவையும் ஏமாத்திட்டு வந்து நிக்கறியே டா பாவீ .. எனக்கு

தெரியும் டா, சொந்தக்காரங்க கல்யாணத்துக்கு போறேன்னு பொய் சொல்லி லீவ் போட்டு, மருதமலைக்கு போய்ட்டு திருட்டு கல்யாணம் பண்ணிக்கிட்டு வந்துட்ட. என் முன்னாடி நிக்காத .நீ ஒரு துரோகி டா. நண்பன்னு ஒருத்தன் இருக்கான், அவனுக்கு சொல்லனும்னு தோணுச்சா உனக்கு. ச்ச.. நண்பன் படத்துக்கு முதல் நாள் முதல் ஷோ க்கு ப்ளாக் டிக்கட் லாம் வாங்கி உன்ன கூப்டு போனனே டா. இந்த நண்பனுக்கு காட்டர மரியாத இதானா டா.."

அருள்மொழிக்கு எரிச்சலும் சிரிப்பும் சேர்ந்து வந்தது. "அமைதிய இரு டா. என்ன நடந்துசுனா..."

கொசுவத்தி சுருள் ஒன்றை ஓடவிட்டு அனிருதிற்கு ப்லேஷ்பெக்கை சொல்லி முடித்தான்.

"மச்சி.. உன்ன நெனச்சா எனக்கு பெருமையா இருக்கு டா. வரதச்சனை வாங்க கூடாது னு காலேஜ் நீ இலக்கிய மன்றத்தல பேசறப்போ வெறும் பேச்சுனு நெனச்சேன். ஆனா நிருபிசிட்ட டா.."

அருளுக்கு சற்று பெருமையாக இருந்தது. சிரித்துகொண்டான்.

"அவங்களுக்கு தங்கச்சி.." வழிந்து கொண்டே கேட்ட அனிருத் தலையில் டம்பலரால் ஒரு போடு போட்டான்.. 

"சோ .. உனக்கு அவளை பிடிச்சிருக்கு. you love her, இல்லையா.. ??" 

"தெரியல டா.. பிடிச்சிருக்கு, ஆனா காதலானு சொல்ல தெரியல.."

"அவளுக்கும் உன்னை பிடிச்சிருக்கு இல்லையா.."

"அப்படி தன் ஆரம்பத்தில நடந்துகிட்டா.. ஆன லோகா பத்தி சொன்னதும், வேற மாதிரி ஆயிட்டா.."

"வேற மாதிரி னா.." அனிருத் மேலும் ஆர்வம் கொண்டவனாய் கேட்டான்.

"இன்னைக்கு காலைல என்ன நடந்துசுனா.." அடுத்த கொசுவதி சுருளை நமக்காகவும் சேர்த்து அருள் இதோ ஓட விடுகிறான்.

*********

"பார்த்த முதல் நாளே.. உன்னை பார்த்த முதல் நாளே.." காலையிலே எழுந்துவிட்டு தேனிர் போட்டுகொண்டிருந்தான் அருள்மொழி. அப்பொழுது வெளியே வந்த வானதி அவனை பார்த்து உள்ளுக்குள் சிரித்துக்கொண்டாள். நல்ல வேலை அபார்ட்மேண்டில் இருக்கிறோம். வாசல் தெளித்து கோலமே போட்டிருப்பான் என்று நினைத்தாள் ..

"பிரஷ் பண்ணிட்டா டீ சாப்பிடலாம்.." அருள் கூறியதற்கு தலையாட்டிக்கொண்டு குளியல் அறைக்குள் நுழைந்தாள். அருள் ஏலக்காய் வாசனை காற்றில் மிதக்க அருமையானா டீ போட்டு வைத்தான். சற்று நேரத்தில் வெளியே வந்தாள் வானதி. கல்யாண மேடையிலும் , முதல் இரவு அன்றும் பார்த்த வானதியை விட, தூங்கி எழுந்து எண்ணெய் வழியும் முகத்தொடு இருந்த வானதி கவர்ச்சியாய் தெரிந்தாள்.. அவள் தலை முடி கலைந்து சிக்கியிருந்தது, கொத்தாக அள்ளி கொண்டை போட்டிருந்தாள். கண்களில் கொஞ்சம் தூக்கத்தை தேக்கியிருந்தாள். லேசாக எழுந்த கொட்டாவியை நீண்ட தன் விரல்களால் தட்டிகொண்டாள். அருள் அவளையே பார்த்துகொண்டிருந்தான்.

"நல்லா தூங்கனிங்களா.."

வானதி தலையை ஆட்டினாள் ..

"வீடு பிடிச்சிருக்கா.." அதற்கும் தலையை மட்டும் ஆட்டினாள்.

'என்னை ..??' என்று கேட்க நினைத்தான் அதற்குள் வானதி ஆரம்பித்திருந்தாள்.. "தேவை இல்லாம உங்கள வாழ்க்கைல நுழைஞ்சி நிறைய குழப்பம் உண்டு பண்ணிட்டேன் இல்ல.."

அருள் விழித்தான். 'நான் சொல்ல வேண்டியதை இவள் சொல்கிறாளே ..'

"இல்ல .. நீங்க என்னென்னவோ ஐடியாஸ் வச்சுருந்துருபீங்க.. இப்ப சடேனா உங்க லைப் ல இப்படி நான் வந்துட்டேன். எனக்கு என்ன சுத்தி என்ன நடக்குதுன்னு தெளிவா புரியல.. கொஞ்சம் புரிஞ்ச மாதிரி இருக்கு, ஆனா நிறைய குழப்பமா இருக்கு.."

அருள்மொழிக்கு தெளிவாக புரிந்தது. லோகா விஷயம் வானதியை நன்றாக குழப்பியிருக்கிறது.

"பட் ஐ வில் பீ எ குட் பிரென்ட் டு யூ.. ஓகே??" அருளை பார்த்து புன்னகையோடு கூறினாள்.

அருளுக்கு கண்களில் கண்ணீர் வருவது போல ஒரு உணர்வு ஏற்பட்டதும் சட்டென்று திரும்பிக்கொண்டான். "யா ஷூர் .." என்று அப்போதைக்கு சொல்லி வைத்தான்.

"மேரேஜ்க்காக லீவ் போற்றுந்தேன். அதை இன்னும் டூ டேஸ்க்கு கன்டினியூ பண்ணலாம் இருக்கேன். ஐ நீட் சம் ரெஸ்ட். பிரெண்ட்ஸ் யார்க்கும் இன்னும் சொல்லல.. சொல்லணும்.." என்ற படி தன் அறைக்குள் நுழைந்து தாள் இட்டுகொண்டாள்..

*********

"ச்ச .. என்ன பொண்ணு டா அவ.. இப்படி உன் லவ்வ புரிஞ்சிக்க தெரியாத பொண்ண இருக்காளே.." தன் அபிப்ராயத்தை எடுத்து சபையில் வைத்தான் அனி. 

"டேய்.. நா எப்போட லவ் னு சொன்னேன்.."

"இப்போ தானடா சொன்ன.. சரி சொல்லலையா.. விடு.. நம்ம ஆபிஸ் தான. வரட்டும் நான் பேசிக்கறேன்"

"அய்யா ஆள் தோட்ட பூபதி. நீங்க ஒன்னும் பேசவேண்டாம்.. ஏற்கனேவே நீ சேத்து வைக்கறேனு சொல்லி பக்கத்து ப்ராஜெக்ட் பிரபுவ சேது ஆக்கிட்ட, அந்த ஜோடி செத்து போகம இருக்கருதே பெரிய விஷயம்... இந்த விளையாட்டுக்கு என்னை இழுக்காத.."

"சரி விடு. நான் வேணா போன் பண்ணி அட்வைஸ் பண்ணறேன்.. என்ன சொல்ற.."

அருள் யோசித்தான். "நல்லார்க்கு.. ஆனா என்கிட்ட அவள் நம்பர் இல்ல டா.."

"ஊர்ல இருக்கிற பொண்ணுங்க நம்பர் லாம் வாங்கி வாங்கி வச்சிப்பியே .. உன் பொண்டாட்டி நம்பர் இல்லன்னு சொல்ற.. அதை முதல்ல வாங்கு டா.."

"ஹிஹிஹி ' என்று வழிந்தான் அருள். அதானே.. இன்னும் அவள் கைபேசி நம்பரை வாங்காமல் இருக்கிறோமே.. "

"விடு விடு.. நம்ம ஆபிஸ் தான, நம்பர நான் வாங்கி தரேன். மச்சி.. நேத்து அவ கிட்ட பேச ட்ரை பண்ண, ஆனா அவ தூங்கிட்டா சொன்ன இல்ல.."

"ஆமா.. அதுக்கு.."

"புரிஞ்சிக்கோ மச்சி.. திஸ் இஸ் லவ் டா.. போ.. உன் வைப் கிட்ட உன் காதல சொல்லு.." உற்சாகமூட்டினான் அனிருத். அருள் என்னென்ன பேச வேண்டும் என்று கோர்க்க ஆரம்பித்தான்.."சரி டா.. வீட்டுக்கு கிளம்பறேன்.. வெயிட் பண்ணிகிடிருப்பா.."

அனிருத் அவன் கையை பிடித்தான்.. 'டேய் புது மாப்பிள்ள.. ட்ரீட் டா ??" 

********

"ஆபிஸ் எப்படி போச்சு.." அருள்மொழியை தேனிரோடு வரவேற்றாள் வானதி. அப்பொழுது தான் குளித்திருந்தாள் போல. மீரா சிகைக்காய் வாசனையோடு வசீகரமாய் சிரித்தாள். கருப்பு டீ ஷர்ட் வெள்ளை ஸ்கர்ட் அணிந்திருந்தாள். நெற்றியில் போட்டு இல்லாமல், முகத்தில் லேசாக தண்ணீர் துளிகள் இன்னும் ஒட்டிகொண்டிருந்தது.. அது எப்படி இவள் எந்த உடையிலும் அழகாய் தெரிகிறாள், வியந்தான் அருள்.

"நல்லா போச்சு.. "சிரித்தான். "நீங்க நல்லா ரெஸ்ட் எடுத்திங்களா.." சோபாவில் அமர்ந்து அங்கு தட்டில் இருந்த பிஸ்கட்டை எடுத்து கேட்டுகொண்டே கடித்தான்..

"ம்ம் .." தலையை லேசாக ஆடி இமைகளை கவிழ்த்து சிரித்தாள் .. அருள் ரசித்து பார்த்தான்.

"வந்து.. உங்ககிட்ட ஒன்னு கேக்கணும்.."

"இப்படி ப்லூறல்ல ஏன் கூப்பட்ரிங்க.. எனக்கு உங்கள விட சின்ன வயசு தான். நீ வா போ னு சொல்லலாமே.." இயல்பாக வானதி பேசினாள்.

"போ னு சொல்லமாட்டேன் வானதி" வந்த வார்த்தைகளை தொண்டைக்குள் புதைத்து வைத்தான்..

"ஓகே.. அப்டியே கூப்டறேன்.." தோள்களை குலுக்கினான்.. கொஞ்சம் நிம்மதியாக உணர்ந்தான். நன்றாக பேசுகிறாள். காலை போல் இல்லாமல் இபொழுது தெளிவாக இருக்கிறாள். மனதில் உள்ளதை சொல்ல இதான் சமயம்..

"என்னமோ கேட்கணும் சொன்னிங்க.." வானதி அவன் கவனத்தை கலைத்தாள்..

"ஆங்.. வந்து உங்க நம்பர்..." தடுமாறிய அருள் வழிந்து கொண்டே கேட்டான்..

"ஓ.. ஆமா.. நான் கூட கேட்கணும் நினைச்சேன்.. நோட் பண்ணிக்கோங்க.. 9994285039.. உங்க நம்பர்.." கேட்டு முடித்ததும் அவள் கைபேசிக்கு அழைப்பு வந்தது.. வானதி சிரித்தாள்..

"இதான் உங்க நம்பரா.. " திரையை அவனிடம் காட்டினாள்.

"இல்லையே நான் கால் பண்ணலையே.. வேற யாரோ கூப்பிடறாங்க.."

"அச்சோ .." லேசாக நுனி நாக்கை சுழற்றி கடித்துக்கொண்டாள். அருள்மொழிக்கு அவள் செய்கை கவிதையாய் இருந்தது.. போனை தட்டி காதில் வைத்தாள், "ஹலோ.."

" .. "

வானதியின் அழகிய முகம் கொஞ்சம் கொஞ்சமாய் கருத்தது. ஒற்றை கண்ணை தூக்கி அருள்மொழியை ஒரு பார்வை பார்த்தாள்.. அந்த கோபப்பார்வையை பார்த்த அருள் மிரண்டான். என்ன ஆயிற்று இவலளுக்கு.. வானதி கைபேசியை அனைத்து விட்டு உஷ்ணமாக அருளை மீண்டும் பார்த்தாள்.

"என்ன இவ்ளோ அக்கறையா என் நம்பர் கேட்டிங்க நெனச்சேன்.. இப்போ தான தெரியுது.. உங்களுக்கு என்கிட்ட எதாவது சொல்லணும் னா, நீங்க நேரடியா சொல்லுங்க. இப்படி என்ன இப்படி பத்தி தப்பு தப்பா வெளில சொல்றது, அசிங்கமா இல்லையா..??" முகத்தை சுளித்துக்கொண்டு திரும்பினாள் .. வேகமாய் அறை உள்ளே

சென்று கதவை படார் என்று மூடினாள்..

அடுத்த நொடி அருளின் கை பேசி ஒலித்தது.. அனிருத்..

"சொல்டா.."

"மச்சீ.. இழிமே உன் பொண்டாட்டி உன்கிழ நல்ல பொண்ணா நடந்துகவ்வா டா.."

"டேய் அனி.. என்னடா பேசற.. "

"மச்சி.. உ ஆழ் ஐ பெஸ்ட் பிரென்ட் மச்சி.. ஐ டூ அன்ய்திங் பாழ் யூ.."

அருளுக்கு புரிந்துவிட்டது.. "டேய் தண்ணி போட்டு ஏன் டா என் உயிரை வாங்குற.. போய் படு போ.."

"நோ மச்சி.. நீ எவ்ளோ நல்லவன். நீ எவ்ளோ நல்லவன். உன்ன ஒரு பொண்ணு புரிஞ்சிகலனா.. நா சும்மா விழமாட்டேன் .. " அருளுக்கு சிரிப்பாக வந்தது. பாசக்கார நண்பன்.

அனிருத் நிறுத்தவில்லை.. தொடர்ந்தான்.. "ஜஸ்ட் நவ் ஐ கால்ட் யுவர் வைப்.. லெப்ட் அண்ட் ரைட் வாங்கிட்டேன் மச்சி.. இனிமே பாரு, அவ உண்ட்ட எவ்ளோ மரியாதையா நடந்துக்குவா பாழு.."

அருள்மொழிக்கு தலை சுற்றியது.. அடே வாட்டர் பாட்டில் தலையா.. இப்படி ஆப்பு வச்சுட்டியே டா..

8. நீயா ??

"பூக்கள் செடியில் இருப்பது தான் அழகு 

என்று சொல்லி பறிக்காமல் விட்டுவிட்டாய்..

அந்த பூக்கள் உன்னை சேராமல் வாடி வதங்கி நின்றன,

என்னை போல.."

"நீ நல்லாருப்பியா..??"

"மாட்டேன்"

"நீயெல்லாம் உருப்புடுவியா..??"

"மாட்டேன்"

"நீ வெளங்குவியா..."

"இல்ல...."

"டேய் நீயெல்லாம் ஒரு பிரெண்டா .."

அது வரை தலை குனிந்து பதில் சொல்லிகொண்டிருந்த அனிருத் சடாரென்று நிமிர்ந்தான்.

"அருள், என்ன வார்த்த சொல்லிட்ட டா. என் நண்பனோட மனைவி அவனோட அன்ப புரிஞ்சிகமாற்றானு தெரிஞ்ச..."

"மவனே இதுக்கு மேல பேசினா மூக்க அறுத்துடுவேன் .. பாவி பயலே. அது எப்படி டா கொஞ்சம் கூட டைமிங் மிஸ் ஆகாம சொதப்பர.."

"நான் வேணும் னு பண்ணனா .. சத்தியமா இனிமே தண்ணி அடிக்கவே கூடாது டா சாமி.." அருளுக்கு பாவமாக இருந்தது. சரி போகட்டும், வேண்டுமென்றா செய்தான். தன் மீதுள்ள பாசத்தில் தானே அவளிடம் கடுமையாக பேசிவிட்டான்.

"சரி சரி விடு.. போகட்டும்.." என்றபடி அவன் தோளில் கைபோட்டு தட்டி குடுத்தான்.

"இல்ல மச்சி.. நான் உன் வைப் கிட்ட சாரி கேட்கணும் டா", நடந்துகொண்டிருந்த அருள் சட்டென்று நின்றான்.

"ஏன்டா இதுவரை ஏழரை போட்டியே அது போதாதா..."

"என்னடா அருள், என்மேல நம்பிக்கை இல்லையா.. "அப்பாவியாக முகத்தை வைத்துக்கொண்டு கேட்டான்.

"வேணாம் டா.. அவ ஏற்கனவே உன்மேல செம்ம கடுப்புல இருக்கா.." எச்சரித்தான் அருள்.

"நோ.. இத வளர விட கூடாது. நீ யாரு.. என் பால்ய நண்பன். உன் வைப் கு என் மேல கொஞ்சம் கூட நல்ல அபிப்ராயம் இல்ல னா, அப்புறம் உன்ன என்கூட பேசக்கூடாது பழக கூடாது னு கண்டிஷன் போட்டுடுவா.. நீயும் தலைய ஆட்டிட்டு , நம்ம பிரண்ட்ஷிப்ப கட் பண்ணிடுவ.. அதுக்கப்புறம் இந்த அகண்டு விரிந்த சிறுசேரி ல, நான் மட்டும் தனியா பைத்தியம் பிடிச்சவன் மாதிரி சுத்தி திரிவேன். ஒரு காலத்துல என் இன்னொரு உயிரா இருந்த நீ, என்ன பத்தி கொஞ்சம் கூட அக்கறை இல்லாம, கொஞ்சம் கூட கவலைப்படாம.."

"ஐயோ, என்னதான் டா சொல்ல வர.." 

"சாரி கேட்டு சரண்டர் ஆக போறேன் டா.."

அருளிற்கு அது தேவை இல்லை என்று பட்டது.. "வேணாம் அனி.. இத்தோட இத விற்றலாம்.."

"ப்ச்.. ப்ச்.. நீ பயப்படாத.. பீ பாசிடிவ்.."

அருளிற்கு அதுற்கு மேல் அவனை தடுக்க தோன்றவில்லை. "சரி ஏதோ பண்ணு.." என்றபடி காபி வாங்க சென்றான். அனிருத் தன் கைபேசியில் வானதியின் நம்பரை அழைத்து விட்டு காத்திருந்தான்.

இரண்டு நிமிடங்கள் கழித்து அருள் இரண்டு காபி கப்பை கையில் எடுத்து வந்தான். அனிருத் போனில் பேசிவிட்டு அமைதியாக உட்கார்ந்திருந்தான். அவன் முகம் வெளிறி போயிருந்தது..

"என்னடா அதுக்குள்ள பேசிட்டியா .." ஒரு கப் காப்பியை உறிஞ்சுகொண்டு இன்னொரு கப்பை அவன் முன் வைத்தான்.

அனிருத் பேசவில்லை.. அமைதியாக தன் கப்பை எடுத்துகொண்டான்.

"என்னடா பேசாம உக்காந்துருக்க.. ஒரு மாதிரி வேற இருக்க.."

அனிருத் சற்று நேரம் அருளை உற்று பார்த்தான். சத்தம்போட்டு பெரிதாக சிரித்தான். அருள் குழம்பினான், இவனுக்கு மூளை ஏதும் பிரண்டு போச்சா..? ஆன அதுக்கும் மூளை வேணுமே..

"டேய்.. ஏன்டா இப்படி சிரிக்கற.."

"சிரிக்கமா என்னடா பண்ண சொல்ற.. என்னையே இப்படி பண்றா.. நீயெல்லாம் செத்த.."

"இப்போ என்ன நடந்துச்சு னு.."

அனிருத் நிறுத்தினான். "நானே சொல்றேன்... போன் பண்ணேன். உன் ஆள் எடுத்தா.."

"டேய் ஆள் னு சொல்லாத டா.. என்னமோ ரொம்ப கொச்சையா இருக்கு.."

அனிருத் மீண்டும் பெரிதாய் சிரித்தான். "ஒ.. ஆள் னு சொன்னா கொச்சையா இருக்கோ சாருக்கு.. டேய் போன் எடுத்ததும் என் பேரை சொன்னேன். அவ்வுலோதான். உன் ஆள் இங்கிலீஷ் கேட்ட வாரத்திலே திட்டிட்டா டா.. ரெண்டே வார்த்தைல என்ன சைலேன்ட் ஆகிட்டா.." மிரட்சியும், பயமும், ஆச்சர்யமும் இன்னும் பல உணர்வுகள் கண்ணில் எதிரொலித்து கொண்டிருக்க மூச்சி வாங்கி சொல்லி முடித்தான்.. அருளால் சுத்தமா 

கட்டுப்படுத்த முடியவில்லை, வெடித்து சிரித்துவிட்டான்.

அதே நேரம்.. வானதி ஹாலில் குறுக்கும் நெடுக்குமாக நடந்து கொண்டிருந்தாள். 'ச்ச.. என்ன இப்படி நடந்துகிட்டோம். அவர் என்ன சொல்ல வரார் னு அமைதிய கேட்ருக்கலாம். கண்டிப்பா நேத்து பேசினதுக்கு சாரி கேக்க தான் போன் பனிருப்பார். இப்படி திட்டிட்டோமே..'

இன்னொரு மனம் அதனை மறுத்து பேசியது.. 'நீ பண்ணது கரக்ட் தான் வானதி. பின்ன இவனுங்க பாட்டுக்கு தண்ணி போட்டு நம்ம கிட்ட வம்பு வலப்பானுங்க. நாம கம் னு அதெல்லாம் காதில வாங்கணுமா.. நமக்கென்ன தலை எழுத்தா ..'

இருந்தாலும் வானதிக்கு மனம் கேட்கவில்லை. ஒரு மன்னிப்பு கேட்டு விடலாம் என்று அருள் நம்பருக்கு கால் செய்தாள்.

வானதியிடம் இருந்து முதல் முறை அழைப்பு வந்ததும் அருள் உற்சாகத்தின் உச்சிக்கே சென்று விட்டான். பட்டனை தட்டி காதில் வைத்தான்..

"ஹலோ .."

வானதி ஒரு நொடி தயங்கினாள் .. "ம்.. அருள் ??"

முதல் முறையாக அருளின் பெயரை உச்சரித்ததும் தன்னையே அறியாமல் முகம் சிவந்தாள்..

அருள்மொழியோ கிட்ட தட்ட பறந்து கொண்டிருந்தான்.. "சொல்லுங்க.. வானதி.." 

"என்னது.. சொல்லுங்க வா.." வானதியின் குரல் உஷ்ணமானதை போல் இருந்தது. இப்பொழுது தானே அனி வாங்கி கட்டிகொண்டான் என்ற பயம் வேறு..

"ஹிஹி.. சொல்லு வானதி.. சாப்பிட்டச்சா.. ”

"ம்ம்.. ஆச்சு.. இட்லி நல்லாருந்துச்சு.." அருள்மொழிக்கு இதுவே போதும் என்றிருந்தது.. முதல் முறையாக அவன் சமையல் பற்றி பேசுகிறாள்..

"வந்து.. உங்க பிரென்ட் அனிருத் கால் பண்ணாரு.." லேசாக இழுத்தாள் 

அருள் பயந்து, பிளேட்டை மாற்றி போட்டான் "என்னது, அந்த ராஸ்கல் உனக்கு மறுபடி போன் பண்னானா.. இன்னிக்கு மார்னிங் தான் அவன வார்ன் பண்ணேன். அவ்ளோ திமிரா அவனுக்கு, அவன இப் என்ன பண்றேன் பார்.

இதை அருகில் அமர்ந்து கேட்டு கொண்டிருந்த அனிருத் ஆடி போனான்.. 'அட பாவி நெசமா என்ன கழட்டிவிட்டுடுவ போலற்குதே.. அது எப்படி டா பிகர் வந்தா பிரண்ட்ஸ இப்படி டீல்ல விட்டட்ரிங்க..'

"ஹேய் இல்ல.. ஆக்சுவலா அவர் மேல எந்த தப்பும் இல்ல.. நான் தான் கொஞ்சம் கோபமா நடந்துகிட்டேன். அவர் இருக்காரா.. ஐ ஹவ் டு அஸ்க் சாரி.." கெஞ்சலாக பேசினாள் வானதி. 

"ஒன் மினிட்.." என்று அவளிடம் கூறி விட்டு அருகில் இருந்த அனிருத்தை சத்தம் போட்டு அழைத்தான்.. 

"அனிருத்.. கொஞ்சம் இங்க வரியா.."

அனிருத் அவனை பார்த்து முறைத்தான். 'பக்கதுல தானட இருக்கேன். என்ன ஏன்டா பத்து ஊரு தள்ளி இருக்கிறவன கூபிட்ற மாதிரி கூபிட்ற.. இவ வேற என்னலாம் சொல்லி இப் திட்டபோறாலோ' என்று புலம்பியபடி போனை கையில் வாங்கினான்.

"ஹேலோ.."

அனிருத் முடிப்பதற்குள் வானதி பேசினாள்.. "ஹாய் அண்ணா.. ஐ ஆம் ரியல்லி சாரி.."

வானதி அண்ணா என்று அழைத்ததும் அனிருத் நெகிழ்ந்தான். "ஐயோ நீ ஏன் சாரி கேக்கற.. என் மேலயும் தப்பு இருக்கு நான் தான் சாரி.."

"இல்ல னா.. நான் உங்க கிட்ட அப்படி பேசிர்கவும் கூடாது.. ஐ அம் ரியல்லி ரியல்லி சாரி.."

"இட்ஸ் ஓகே வானதி.. லெட்ஸ் போர்கேட் தட். மன்டே ஆபிஸ் வர இல்லையா.. அப்போ பாக்கலாம்.."

"நாளைக்கு சாட்டர்டே லீவ் தானே.. நீங்க லஞ்ச் க்கு வரணும்" கண்டிப்பான அன்புடன் கூறி போனை வைத்தாள் வானதி.

அருள், அனிருத் இருவருக்கும் ஒரு பிரச்சனை முடிந்து நிம்மதியாய் இருந்தது...

******************

சனிக்கிழமை மதியம் நெருங்கி கொண்டிருந்தது.. அருள்மொழி சமையலறையில் தன் திறமையை காட்டி கொண்டிருந்தான். வானதி அவன் அருகில் நின்று கொண்டு அவன் கேட்கும் உப்பு, சீரகம், மிளகு போன்றவற்றை தப்பு தப்பாக எடுத்துகொடுத்து கொண்டிருந்தாள். அருளுக்கு மிகவும் வித்யாசமாக இருந்தது. இந்த வீட்டில் தினமும் அவன் தான் சமைப்பான். ஆனால் இன்று வானதி அருகில் இருந்தது அவனை மேலும் சுருசுருப்பாகியது.

சிக்கன் துண்டுகளை மிளகு, உப்பு, தயிர் கலந்து மூடி போட்டு ஓரமாய் வைத்தான். 

வானதி ஒரு கேரட் துண்டை கடித்தபடி கேட்டாள் ,"இந்த கூக்கிங் லாம் எங்க கதுக்கிடிங்க..:"

கடலைமாவை தண்ணியில் கரைத்துவிட்டு நிமிர்ந்தான். "சின்ன வயசுலேர்ந்தே இண்டரஸ்ட் தான். அப்படியே அம்மா சமைக்கும் போது பக்கத்துல இருந்து ஹெல்ப் பன்வேன். சென்னை வந்ததும் ஹோட்டல் சாப்பாடு சுத்தமா பிடிக்காம போயிடுச்சு.. அதான் நானே சமைக்க அரமிச்சிட்டேன்.."

வானதி சிந்தி கிடந்த தண்ணீரில் கோலம் போட்டுகொன்டே சொன்னாள், "எனக்கு சுத்தமா சமையல் வராது.. டீ மட்டும் தான் போடா தெரியும்.."

அருள் பொங்கி வந்தா சிரிப்பை அடக்கி கொண்டான்..

வானதி அதை கவனித்தி விட்டாள். அருகில் இருந்த கரண்டியை தூக்கி அவன் மீது வீசினாள். அதை லாவகமாக பிடித்தான் அருள். "ஹேய் என்ன பண்ற.."

"கிண்டல் பண்ணாதிங்க அருள் ப்ளீஸ்.." முகத்தை சுருக்கி கொண்டு வானதி சிணுங்கினாள். அருள்மொழிக்கு அவளை அப்படியே பார்த்துகொண்டிருக்கலாம் போல் இருந்தது. அழகாய் இருக்கிறாள், மென்மையாய் பேசுகிறாள், தேவைப்பட்டால் கோபமும் படுகிறாள், அதுவும் அழகாக. இவள் அருகில் இருக்கும் போது உலகமே அழகாய் தெரிவதாய் ஒரு மாயம் வருவது ஏன்.. ஒருவேளை உண்மையில் அழகான உலகம் இவள் வருகையால் தான் எனக்கு புலப்படுகிறதோ..

"ஹலோ.." அருள் முகத்திற்கு நேராக விரலை சொடுக்கினாள்.. அறல் மீண்டு தன்னிலைக்கு வந்தான்.

"என்ன என்னமோ யோசனை.. " வெங்காயத்தை நறுக்கி கொண்டு கேட்டாள் .. அருள் சரிதானே தவிர ஒன்றும் சொல்லவில்லை. வாணலில் என்னை ஊற்றி காய வைத்தான்.

"நீங்க நல்லா சமைக்கரிங்க.." தலை குனிந்து கொண்டு வானதி கூறினாள். 

"ஆங்.. என்னது" இதை கொஞ்சம் கூட எதிர்பார்க்காத அருள் தடுமாறினான். "என்ன சொன்ன.."

தலை குனிந்து கொண்டிருந்த வானதி நிமிர்ந்து இவனை ஓரக்கண்ணால் பார்த்து "ம்ம்.. சொரக்காய் ல உப்பில்ல னு சொன்னேன்" என்று கூறி சிரித்தாள். அருள் அவள் சிரிப்பை ரசித்தான். இவள் பின்னே இப்படி மனம் அலைகிறதே.. நான் இவளை காதலிக்கிறேனா ?? அப்படி என்றால் இவள் ??

அருளின் கவனத்தை காலிங் பெல் கலைத்தது .. "உங்க பிரென்ட் வந்துட்டார் நெனைக்றேன்.." நகர்ந்து சிங்கில் கை கழுவினாள். அருளின் கழுத்தில் இருந்த துண்டில் அவசரமாய் கை துடைத்து கொண்டாள். வானதியின் மேல் இருந்து வந்த வாசம் அருளை தலை சுற்ற வைத்தது. லேசாய் அவனை பார்த்து புன்னகைத்து 

விட்டு கதவின் அருகில் சென்றாள், அருள் பிந்து தொடர்ந்து வந்தான்.

தாழ்ப்பாளை இறக்கி விட்டு கதவை திறந்தாள். வெளியே கையில் ஸ்வீட் பாக்சுடன் நின்று கொண்டிருந்தான் அனி. இருவரும் ஒருவரை ஒருவர் பார்த்ததும் அதிர்ந்து முகம் மாறினார்கள். ஒரே நேரத்தில் இருவர் உதடும் உச்சரித்தது.. "நீயா..."

9. இன்னும் ஒரு காதல் கதை 

"அம்மாவை பார்க்க போகிறேன்

என்று மூன்று நாட்கள் என்னை பிரிந்தாய்

உடல் மெலிந்தேன்

ஒளி இழந்தேன்

நானும் பசலை கொண்டேன்.."

"நீயா" என்று இருவருமே ஒரே நேரத்தில் அதிர்ந்து சொன்னாலும் இருவரை விட அதிகம் அதிர்ச்சியானது அருள் தான் (நாங்களும் தான் என்று வாசகர்கள் சொல்லக்கூடும், இருந்தாலும் கதைக்காக .. ) சில நொடிகள் மூன்று பெரும் வாசலிலே நின்று கொண்டிருந்தார்கள். முதலில் சுதாரித்தாள் வானதி.

"உள்ளே வாங்க.." என்று கூறி ஒரு ஒரு சிரிப்பை உதிர்த்துவிட்டு உள்ளே சென்றாள். அருள் பார்வையில் கேள்விக்குறியை வைத்து அனிருதை உள்ளே கூடி வந்தான்.

"நான் ஆனியன் பச்சடி ப்ரீபேர் பன்றேன்.. நீங்க பேசிக்கிட்டே இருங்க.." என்று கையில் வைத்திருந்த கத்தியை தன் கன்னத்தில் தட்டி கொண்டே வானதி சொல்லிவிட்டு அவளுக்கு சம்பந்தமே இல்லாத சமையல் அறைக்குள் நுழைந்துகொண்டாள்..

"உனக்கு வானதியை முன்னாடியே தெரியுமா..?? ஏன்டா என்கிட்டே சொல்லவே இல்ல.."

அனிருத் பேசவில்லை. தலையை தொங்கபோட்டு கொண்டு உட்கார்ந்திருந்தான். மெதுவாக கூறினான். "சாரி அருள், நான் உன்கிட்ட ஒரு விஷயத்த மறச்சிட்டேன் .."

'வாய்ப்பே இல்லையே' அருள் அனிருத் கூறியதை நம்பவில்லை. அனிருத் தன் நெருங்கிய நண்பன், தன்னிடம் எதையும் மறைக்கமாட்டான் என்பதை தாண்டி வேறொரு உண்மை இருக்கிறது.. அனிருதிற்கு எதையும் தனக்குள் வைத்துக்கொள்ள தெரியாது.. அப்படிப்பட்டவன் என்னிடம் என்ன மறைத்தான்..??

"ஒரு பொண்ணு டா.." சொல்லிவிட்டு அருளை பார்த்தான்.. "நம்ம ஆபிஸ் தான். பிடிச்சிருந்தது.. முதல்ல தூரத்தில இருந்து பாத்தேன்.. அப்புறம் கிட்ட நெருங்க ஆரம்பிச்சேன். பேச முயற்சி பன்னெண். ஏதும் இன்னும் வொர்க் அவுட் ஆகல.. அவ மனசுல என்ன இருக்கு னு தெரியல.. ஆனா என் மனசுல அவ இருக்கா.. ஐ பால் இன் லவ் வித் ஹெர்.. ஆன இங்க உன் வீட்ல இவ இருப்பா னு நான் எதிர்ப்பாகவே இல்ல.. சோ ஷாக்டு" கண்களில் காதல் கொப்பளிக்க அனிருத் பேசிக்கொண்டிருந்தான்.

அருள் இரண்டு நொடிகளில் உஷ்ணமானான். ஒரு நொடியில் அவன் மனதிற்குள் அனிருதை ஆயிரம் முறை சபித்தான். இவனுக்கு என்ன பதில் சொல்லலாம் என்றுஅருள் கோபத்தின் ஊடே யோசிக்கையில் அனிருத் தொடர்ந்தான்..

"அவளோட க்ளோஸ் பிரென்ட் தான் உன் மனைவி னா.. எப்படி இருக்கும் எனக்கு.." அருள் மனதில் இருந்ததை படிக்க தவறிய அனி அப்பாவியாய் கேட்டான். அருளுக்கு போன உயிர் வந்தது, இருந்தாலும் கோபம வந்த கோபத்தை வீணடிப்பான் ஏன். சண்டை போட்டான்.

"மறைசிட்டியே டா.. ஒரு வார்த்தை சொல்லல.. எத்தனை நாளா நடக்குது.."

"சொன்னனே நாலு மாசம நானும் அவ பின்னாடி சுத்திகிட்டு தான் இருக்கேன். கண்டுக்கவே மாட்ட. வானதி காதுல என்ன கைகாட்டி ஏதாது சொல்லி சிரிப்பா.."

அருள் ஏளனமாக சிரித்தான். "இப்போ நமக்கு அட்வான்டேஜ் தான.. வானதி வச்சி மூவ் பண்ணலாம் கவலை படாத.."

"டேய், வானதி எனக்கு தங்கச்சி ஆயிட்டா.. அவளுக்கு மாமி வேலை குடுக்க பாக்கறியா ராச்கலா.." அனிருத் முகத்தை கடுமையாக வைத்துக்கொண்டது போல் பாவனை செய்து காட்டினான், வானதி ஹாலுக்கு வந்தாள். கையில் இருந்த அழகிய ட்ரேயில் நான்கு பெரிய கண்ணாடி டம்ளர்களில் தர்பூசணி ஜூஸ்.

"எடுத்துக்கோங்க னா.." என்று நீட்டினாள்.

"தேங்க்ஸ்", அனிருத் கஷ்டப்பட்டு ஒரு புன்னகையை வரவைத்து கொண்டான்.. "தேங்க்ஸ்" 

"இப்போ தான் அனிருத் அவனோட இஸ்டிரிய சொன்னான்.." அருள் வானதியிடம் கூறி அனிருதை பார்த்து கண் அடித்தான். 'ஏன்டா' என்பது போல் ஒரு பார்வையோடு அனிருத் நெளிந்தான்.

வானதி அதற்கு மேல். "எஸ் டி டீ னா வரலாறு தான" என்று அவளும் சீண்ட அனிருத் போச்சுடா என்று நினைத்துகொண்டான்.

"என்னங்கடா இது வம்பா போச்சு. புருஷனும் பொண்டாட்டியும் இப்படி வீட்டுக்கு கூபிட்டு செட்டு போட்டு கலாய்க்கிரிங்க" அழுவது போல முகத்தை வைத்து கொண்டான்..

அருள் வானதி இருவரும் மௌனம் ஆனார்கள். தங்களை மூன்றாவதாக ஒருவன் கணவன் மனைவி என்று முதல் முறை குறிப்பிட்டதும் எழுந்த உணர்வை இனம் கண்டுகொள்ளவே நேரம் ஆனது. வானதி முகத்தில் வெட்கத்தில் தூறல் விழ அவள் ஒன்றும் சொல்லாமல் புன்னைகைத்துக்கொன்டே எழுந்து மீண்டுள் கிச்சனுக்குள் அடைக்களம் புகுந்தாள் ..

"நல்லா தானடா பேசற.. உன்னோடவும் சகஜம பேசற.. உங்களுக்கு நல்லா கெமிஸ்ட்ரி இருக்கு மச்சி." அனிருத் வானதி சென்ற பின் மெதுவான கூறினான். இப்பொழுது அருள் வெட்கப்பட அனிருத் சிரித்துவிட்டான்.

"என்னடா இது, வெட்கமா.. டேய் நீ இதெல்லாம் கூட பண்ணுவியா.."

பேச்சை மாற்ற வேண்டுமே என நினைத்து "சரி விடு, அந்த பொண்ணு பேரு என்ன..?"

ஒரு பெருமூச்சை விடுத்தான், "அவ பேர் கண்டுபிடிக்க எனக்கு ஒரு மாசம் ஆச்சு. மாலதி மதன்குமார்"

அருள் அனிருதை உற்று பார்த்தான். "என்னடா பார்க்கிற. நல்ல வேலை வானதி என்மேல தப்பான அபிப்ராயம் இல்ல போலற்கு. நல்லா பேசறா. இல்லைனா ஏழரை ஆயிற்கும்"

"ஏழரை ஆகல.. இப்போ பதினஞ்சே ஆகபோது பாரு.." ஒரு ஜூஸ் டம்ப்ளரய் கையில் எடுதுகொண்டான் அருள்.

"ஏன்டா.." ஒரு வேலை இப்படி இருக்குமோ என்று அனிருத் பதறினான். அவன் நினைத்ததையே அருள் கூறினான்.

"லஞ்ச்கு மாலதிய கூப்பிட்டிருக்கா.." அருள் சொல்லி முடித்ததும் காலிங் பெல் அடித்ததது.

அவசரமாய் வெளிய வந்தாள் வானதி. "அண்ணா, கொஞ்சம் கதவ திறந்துவிடரிங்களா." என்றாள்.

"மாப்பு வச்சிடிங்க டா ஆப்பு, அவ்வ்வ்வ்" என்று வடிவேலு போல அழுது கொண்டு கதவை நோக்கி சென்றான். வெளிய நின்றுகொண்டிருந்த மாலதிக்கு ஒரு அதிர்ச்சி தரும் விஷயம் கதவை திறக்கும் என்று தெரியவில்லை.

******

சனிக்கிழமை என்றால் பொதுவாக அருள் அனிருதோடு தான் இருப்பான். இல்லையென்றால் வீட்டுக்கு செல்வான். வானதியும் அப்படி தான். மாலதி வீட்டுக்கு செல்வாள், இருவரும் தி நகர சென்று கடைதெருவை கவிழ்துபோட்டு விட்டு ஒன்றுமே வாங்காமல் வருவார்கள். இன்றைய சனிக்கிழமை நான்கு பேருக்குமே புதுமையாக இருந்தது. மாலதி சற்று நேரத்தில் அருள்மொழியுடன் நன்றாக பேச ஆரமித்து விட்டாள். வானதி பற்றிய விஷயங்களை அருளிடம் சொல்லி அவளிடம் வம்பு செய்துகொண்டிருந்தாள். வானதியின் பக்கம் அனிருத் சேர்ந்து கொண்டு அருளை செய்த சேட்டைகளை ஒவ்வொன்றாக எடுத்து விட்டுக்கொண்டிருந்தான். அவ்வப்பொழுது அவன் ஓரக்கண்ணில் மாலதியை பார்க்கவும் தவறவில்லை. அதை மாலதி பார்க்கவும் தவறவில்லை. இவர்கள் இருவரின் விழி வார்த்தைகள் அருள் வானதிக்கும் கேட்காமல் இல்லை.

மாலதியை வானதிக்கு ஒரு வருடமாக தான் தெரியும். அலுவலகத்தில் வானதிக்கு ஒரே ஒரு நட்பு தான், அது மாலதி. மாலதி அப்படியே போல தான், தேவை இல்லாமல் பேசமாட்டாள், தேவையான சமயத்தில் பேசாமலும் இருக்க மாட்டாள். நீள்வட்ட முகமும், கன்னத்தில் சின்ன சின்ன பருக்கலும் என்று களையாக இருப்பாள். லேசாய் சிவந்த உதடுகள், மேலே மெலிதாய் கீழே பெரியதாய், அதில் மெல்லியதாய் சாயம் பூசிக்கொள்வாள். அவளிடம் வானதிக்கு பிடிக்கத விஷயம் இது ஒன்று தான். ஆனால் மாலதி அதையெல்லாம் கண்டுகொண்டதே இல்லை. எப்பொழுதும் அந்த உதட்டில் ஒரு புன்னகையை வைத்திருப்பாள். அந்த புன்னகையில் தான் அனிருத் விழுந்தானோ என்னவோ.

"நேரம்மாச்சு, சாப்பிடலாமா..." சுறுசுறுப்பாய் எழுந்த வானதி, டைனிங் டேபிள் மீது செராமிக் தட்டுகளையும், பாத்திரங்களையும் அடுக்கினாள்.

தானே சமைத்தது போல வானதி அலப்பறை விட்டு கொண்டு பரிமாறினாள். சதுரமான அந்த மேசையில் அருள் வானதி அருகருகே உட்கார்ந்ததால், அனிருத் மாலதி அருகில் உட்கார வேண்டியதை போனது. ஒரு பக்கம் நடுக்கமும் ஒரு பக்கம் சிலிர்ப்போடும் அனிருத் அமைதியாக சாப்பிட்டு கொண்டிருந்தான். மாலதீயும் அருளும் தான் பேசிக்கொண்டிருந்தனர்.

"ப்ராஜக்ட் லாம் எப்படி, ஈசியா இருக்கா.."

"நாட் பேட். நாங்க ஆட்டோமேஷன் டெஸ்டிங் லீட், சோ பெரிய வேலை இருக்காது. சூபெர்வைஸ் பண்ணனும். க்லயன்ட்ஸ் கூட வொர்க் பண்ற மாதிரி இருக்கும்."

"எங்க டீம் ல வொர்க் லோட் ரொம்ப ஜாஸ்தி. பேசாம நாங்கலாம் உங்க டீம் வந்துடறோம். என்ன சொல்ற வானி." என்று வானதியை பார்த்து கண் அடித்தாள்.

'சும்மா இரு டீ' என்று அவளுக்கு கேட்பது போல ஒரு பார்வை பார்த்தாள். "இன்னும் கொஞ்சம் ரைஸ் வச்சுக்கோ" என்று ஒரு கரண்டியை எடுத்து அடிப்பது போல சைகை செய்து காண்பித்தாள்.

அருள் சும்மா இல்லாமல் "இந்த சிக்கன் ட்ரை பண்ணுங்க, நல்லார்க்கும். வானதி மேடம் தான் செஞ்சாங்க.." என்று விளையாட்டாக கூரினான்.

மாலதி சிரித்தாள், "இது வானதி பண்ணல னு எனக்கு நல்லாவே தெரியும்"

அருள் அசடு வழிந்தான், "ஹிஹி.. எப்படி சொல்றிங்க.."

"வானதி பத்தி எனக்கு தெரியாதா.. அவளுக்கு சுத்தமா சமையல் வரதுனும் தெரியும், உங்களுக்கு சூப்பரா சமையல் செய்ய தெரியும்னும் தெரியும்.."

அதுவரை எப்படி டா இந்த பேச்சுவார்த்தையில் புகுந்து கொள்வது என்று உட்கார்ந்திருந்த அனி கிடைத்த சந்தர்பத்தை பயன்படுத்திகொண்டான். "அதுக்குள்ள வானதி அருள் பத்தி உங்க கிட்ட சொல்லிட்டாங்களா.." அனிருதிற்கு சந்தோஷம் பீறிக்கொண்டு வந்தது. அப்பாட, ஒரு வழியாக பேசிவிட்டோம்.

நமக்கு தான் அனிருதின் ராசி நன்றாகவே தெரியுமே. மாலதி கொஞ்சமும் யோசிக்காமல், "இல்ல இல்ல லோகா அடிக்கடி சொல்.." என்றவள் சட்டென்று என்ன சொல்கிறோம் என்பதை உணர்ந்துகொண்டு நாக்கை கடித்துக்கொண்டாள்.

அதன் பின்பு சாப்பிட்டு முடிக்கும் வரை யாரும் பேசவில்லை. மாலதியால் சாப்பிடவும் முடியவில்லை. வானதியை நிமிர்ந்து பார்க்கவும் தைரியம் இல்லை. சாப்பிட்டு முடித்து விட்டு இருவரும் கிளம்பினார்கள். அனிருத் அருள்மொழியை தட்டி கொடுத்தான். "கவலைப்படத டா. எப்படி இருந்தாலும் நீ லோக பத்தி சொல்லி தான் ஆகனும். இத ஒரு சான்ஸா எடுத்துக்கோ.. ஒன்னும் பிரச்சனை ஆகாது.. நான் கிளம்பறேன். மன்டே பார்க்கலாம்.."

வானதி அவனை வழியனுப்பவும் வரவில்லை. அவள் அந்த மேசை விட்டு எழ கூட இல்லை. மாலதி அருளிடம் வந்து மெல்லிய குரலில் "சாரி" என்றாள்.

"இல்ல.. விடுங்க மாலதி. நீங்க ஒன்னும் நெனைச்சு வருதபடாதிங்க.."

"யோசிக்காம நடந்துகிட்டேன். நான் அவள்ட அப்புறமா பேசறேன். வானதி தெளிவான பொண்ணு. சோ புரிஞ்சிக்குவா. பட் ஸ்டில் ஐ ஆம் சாரி அருள்.."

"நோ நோ.. நோ ப்ரோப்லம்" என்றான். அருளிற்கும் அப்படி தான் தோன்றியது. வானதியை சமாதானம் செய்து விடலாம். அமைதியாக தானே இருக்கிறாள், என்று நினைத்தான்.

வானதி அந்த மேஜையில் முழங்கையை வைத்து உள்ளங்கையில் முகத்தை வைத்துக்கொண்டு அமைதியாக இருந்தாள். வெடிக்க போகும் முன் எரிமலை எப்படி இருக்குமோ அப்படி இருந்தாள். இன்னும் சற்று நேரத்தில் நடக்க போகும் விபரீதம் தெரியாமல், சமாதானம் செய்யலாம் என்று வானதியை நெருங்கினான் அருள்.

10. காதல் எனப்படுவது யாதெனில்...

"தூங்கும் உன்னை தினம் ரசிக்கிறேன் 

தடையின்றி, பயமின்றி...

ஒரே ஒரு கோரிக்கை, 

எனக்காக ஒரு நாள் இமைகளை திறந்து வைத்து 

தூங்கமாட்டாயா..??"

புயலுக்கு முன் அமைதி என்பது போல் வானதி அமைதியாய் உட்கார்ந்திருந்தாள். அருள் அவளை நோக்கி சின்ன சின்ன அடிகளாய் தயக்கத்தோடு எடுத்துவைத்து கொண்டிருக்க அவன் இதயம் உயர்ந்த பட்ச அளவை தாண்டி அடிக்க ஆரம்பித்தது. சர்வ உலகமும் உறைந்து தான் மட்டும் இயங்குவது போல உணர்ந்தான். வானதியை நெருங்கி அவள் தோள் மீது மென்மையாக கை வைத்தான்..

"ச்ச்சே..." படாரென்று அருள் கையை தட்டி விட்டாள். 

இப்படி ஒரு செய்கையை அருள் துளி கூட எதிர்பார்க்கவில்லை. இதயத்துடிப்பு ஒரு நொடி தப்பி போக இரண்டு அடி பின்வாங்கி நின்றான். வானதி எழுந்து சென்று தன் அறைக்குள் சென்றாள். போகலாமா வேண்டாமா என்று ஒரு நிமிடம் தயங்கி நின்றான். பிறகு தைரியத்தை வரவழைத்து கொண்டு இல்லே சென்றான். வானதி மெலிதான விசும்பல்களுக்கிடையே அழுதுகொண்டிருந்தாள். கட்டிலின் முனையில் உட்கார்ந்திருந்தாள், அவள் கன்னங்களில் வழிந்து கொண்டிருந்த கண்ணீர ஜன்னல் வழி வந்தா வெயிலில் பட்டு மின்னியது. அவள் கண்ணீரை பார்த்ததும் அருள் இன்னும் சோர்ந்தான். 

"வானதி.."

ஆழமாக மூச்சை இழுத்து விட்டு, அருள்மொழியின் பக்கம் திரும்பினாள். இடைப்பட்ட ஐந்து நிமிடங்களில் வானதி அத்தனை அழுதிருக்க வேண்டும். அவள் கண்களில் துளி மை கூட மிச்சமின்றி கரைந்து கன்னங்களில் வழிந்திருந்தது. செக்கச்செவேல் என்று சிவந்திருந்த கண்களில் இருந்தது கோபமா, சோகமா என்று தெரியவில்லை. அருள்மொழியை வெறித்து பார்த்தாள். 

"சொல்லுங்க.." விசும்பலை நின்று போயிருந்தாலும் அவள் கண்களில் கண்ணீர் நிற்காமல் இருந்தது.

"முதல்ல கண்ணை துடச்சிக்கோ வானதி.." அருகில் இருந்த துண்டை எடுத்து நீட்டினான்.

"இது, என்ன அக்கறையா.. " வானதியின் குரலில் என்றுமில்லாத ஒரு மாற்றம். அது அவளுடைய ஏமாற்றம்.

அருள் இதையெல்லாம் எதிர்பார்த்தான என்ன.. "ஏன் வானதி இப்படியெல்லாம் பேசற.. அதெல்லாம்.. அது.. முடிஞ்சுபோச்சு வானதி. அதை விட்டு நான் வெளியே வந்து ரொம்ப நாள் ஆயிடுச்சு. மத்தபடி நான் உன்னை.."

"போதும் அருள்.. இதுக்கு மேல எதுவும் பேசாதிங்க.. நான் ஏற்கனவே நொந்து போயிர்கேன்.. எத்தனையோ தடவை வீட்டில சொன்னேன் இப்போ கல்யாணம் வேண்டாம் னு. அவங்க கேக்கலை. என் வாழ்கை ல எதுமே என் விருப்பப்படி நடக்கல.. கல்யாணம் கூட கடைசி நிமிஷம் வரைக்கும் நிலையில்லாம தான போச்சு. நான் ராசி இல்லாதவ.. எனக்கு இப்படியெல்லாம் நடக்கணும் னு இருக்கு.."

அருள் அவள் சொன்னதை கவனமாக கேட்டுக்கொண்டிருந்தான். அவள் ஏதோ சொல்ல வருகிறாள், ஆனால் அது என்ன என்பது தெளிவாக புரியாமல் எப்படி பதில் சொல்வது. எப்படி சமாதானம் செய்வது.

"எனக்கு இருக்கற ஒரே ஒரு பிரென்ட் வானதி.. அவ லோகா பத்தியும் அவளோட காதல் பத்தியும் என்கிட்டே பேசாத நாள் இல்ல. அவ யார பத்தி பேசினாளோ அவரோட மனைவியா வேற ஒருத்தி வந்துட்டத அவ கண்டிப்பா கேவலமா தானே பார்ப்பா. வேற ஒருத்தி பதில இந்த வானதி இந்த இடத்தில இருப்பா னு தானே அவ நெனைப்பா.."

"இல்ல வானதி.." அருள் கவலையோடு இடைமறித்து பேச முற்பட, வானதி விடாமல் தொடர்ந்தாள். "அவ அப்டி நினைக்கலைனாலும் அதான உண்மை.. வேற யாரோ ஒருத்தி இருந்த இடத்தில தான நான் இருக்கேன்.."

வானதி நில்லாமல் வழிந்து கொண்டிருந்த கண்ணீரை துடைத்துக்கொண்டாள். "நான் சொன்னனே வானதி அதெல்லாம் முடிஞ்சு போச்சு.. இப்போ.."

"முடிஞ்சு போச்சுனா, உடனே இன்னொருத்தி யா.. அப்போ நான் இல்லை னா, மறுபடியும் இன்னொருத்தி யா?? தயவு செஞ்சு. அப்படி சொல்லாதிங்க, அது என்னை அசிங்க படுத்தற மாதிரி இருக்கு. காதல் ஒரு தடவை தான் வரும். வேற ஒருத்திய காதலிச்சிட்டு என்னை ஏன் மனைவியாக்கிக்கிட்டிங்க..? இன்னைக்கு மாலதி சொன்னத நாளைக்கு என் ஆபீஸ் ல இருக்கற எல்லாரும் சொல்வாங்க.. அப்போ நான் என்ன பதில் நான் சொல்வேன்.."

அவள் கூறியதில் உண்மை இருந்தாலும் அந்த பேச்சில் தேவை இல்லாத பயமும் கற்பனையும் கலந்திருப்பதை அருள் உணர்ந்தான். ஆனால் காதல் என்றாள் ஒரு முறை தான் வரும் என்கிறாளே.. அப்படி என்றாள் இவள் என் காதலை ஏற்றுக்கொள்ளமாட்டாளா? இப்பொழுது தேவை இல்லாத பெரிய குழப்பத்தில் இருக்கிறாள். என்ன சொன்னாலும் புரிந்து கொள்ளமாட்டாள், அமைதியாய் இருந்து விடலாம் என்று நினைத்தான். ஆறுதலாய் இருக்கட்டுமே என்று அவள் அவள் உள்ளங்கையை பற்றிக்கொண்டான்.

ஆனால் வானதியின் மன நிலை குமுறி கொண்டிருக்கும் எரிமலையாக அல்லவோ இருந்தந்து. மீண்டும் அவன் கையை தட்டிவிட்டாள். "தொடாதிங்க அருள் ப்ளீஸ். கொஞ்சம் தனியா இருக்க விடுங்க.. உங்களுக்கு புண்ணியமா போகட்டும்" பட்டென்று இரு கைகளை அருள் முகத்தின் மீது கூப்பினாள். அருள் மொழி க்கு கோபமும் பரிதாபமும் ஒரு சேர வந்தது. இன்னது என்று தெரியாமல் பீறிட்ட உணர்வுகளை கட்டு படுத்தி மேற்கொண்டு எதுவும் பேசாமல் வெளியே எழுந்து போனான். 

"காதல் என்பது ஒரு முறை தான் வரும். அந்த ஒரு முறை எனக்கு நிகழும்போது ஏன் இத்தனை சோதனை தருகிறாய் இறைவா.." வானதி மீண்டும் ஒரு அழுகைக்கு தயார் ஆனாள் .. 

**************

சென்னை சிப்காட் தொழில்நுட்ப பூங்கா அந்த வெள்ளிகிழமை மதியத்தில் தனக்கே உரிய உற்சாகத்தில் மிளிர்ந்து கொண்டிருந்தது. ப்ராஜெக்ட் டெட்லைன், கிளையன்ட் மீட்டிங் என்ற பரபரப்புகளை மறந்து அடுத்து வரபோகும் சனி ஞாயிறை எண்ணி மதிய நேரத்தை உற்சாகமாய் போக்கி கொண்டிருந்தனர். சிரிப்பு, கிண்டல்கள், செட்டைகைளுக்கு மத்தியில் இரண்டு முகங்கள் மட்டும் சோர்வுடன் அந்த புட் கோர்ட் ஓரத்தில் உட்கார்ந்து கொண்டு காப்பியை உறிஞ்சிக்கொண்டிருந்தன. அது வானதியும் அருள்மொழியும் தான் என்று வாசகர்கள் நினைத்தால், மன்னிக்கவேண்டும் ஆடு தவறு. காரணம் அருள்மொழியும் வானதியும் முக கொடுத்து பேசி இன்றோடு ஒரு மாதம், இரண்டு வாரம், ஆறு நாட்கள் ஆகிவிட்டன. 'அப்படி என்றால் அது அனிருத்தும் மாலதியும் என்று இப்பொழுது நீங்கள் ஊகித்திருந்தால் அப்படியே உங்கள் முதுகில் சபாஷ் என்று தட்டிக்கொள்ளலாம்..

"Can we meet for a coffee, Malathi" என்று முதல் முறையாக அனிருதுக்கு நேற்று மாலதி ஒரு குறுஞ்செய்தி அனுப்பினாலும் அனுப்பினாள், அனிருத் ஆண்ட நொடியில் இருந்து இதற்கும் ஐந்து நிமிடம் முன்பு வரை கண்ணாடியில் தன்னை இருநூற்றி நாற்பத்தி ஒன்பது முறை பார்த்துகொண்டான். 'மாலதிக்கு ரெட் கலர் பிடிக்கும்' என்று போன வாரம் வானதி தெரியாமல் சொல்லிவிட்டாள். ராமராஜன் விசிறியா நீ என்று அனைவரும் கேட்கும் படி பளீரென்று சிகப்பு சட்டையில் வந்திருந்தான்.

மாலதி எப்பொழுதும் போல அமைதியை உட்கார்ந்து காபி கோப்பையை சாயம் பூசிய தன் கூரிய நகங்களால் தட்டிகொண்டிருந்தாள். எலுமிச்சை நிறத்தில் சுடிதார் அணிந்திருந்தாள். கண்ணாடி ஜன்னல் அருகில் அமர்ந்திருந்ததால் சூரிய வெளிச்சம் பட்டு அவள் ஒளிர்ந்து கொண்டிருந்தாள். அந்த பக்கம் போகும் யுவன்களின் பார்வை வேறு இவளை நோக்கி வந்துகொண்டிருக்க அவர்களையெல்லாம் போய் நாலு சாத்து சாத்தலாமா என்று உள்ளுக்குள் பொரிந்து கொண்டிருந்தான் நம் அனி.

முகத்தின் மீது விழுந்த முடிகற்றைகளை சுண்டு விரலால் ஒதுக்கி காது மடலுக்குள் சிக்க வைத்து விட்டு அனிருதை பார்த்தாள். 'எதாவது சொல்லவேண்டுமோ..' என்று நினைத்தவன், "சொல்லுங்க.." என்றான்.

"அன்னைக்கு தேவை இல்லாம என்னால பிரச்சனை ஆரம்பம் ஆயிடுச்சு.." உண்மையான வருத்தத்தோடு மாலதி பேச ஆரம்பித்தாள். 

அனிருதிற்கும் தெரியும் அது உண்மை தான். அன்று லோகவை பற்றி பேசியதும் நடந்தவற்றை அடுத்த நாள் அருள்மொழ் அனியிடம் அப்படியே ஒப்பித்திருந்தான். அதன் பின் இருவரும் ஒரே வீட்டில் இருந்தும் பேசிக்கொல்லாமலே இருக்க ஆரம்பித்தனர். வானதி பஸ்சில் ஆபிஸ் வருவாள். அருள் எத்தனையோ முறை சொல்லிபர்த்தும் அவனுடன் பைக்கில் வர மறுத்துவிட்டாள். சாயுங்காலம் வீட்டிற்கு போனதும் அரை கதவை சாத்திக்கொண்டு உள்ளே போய் விடுவாள். சனிக்கிழமை காலை மாலதி வீட்டிற்கு செல்வாள், ஞாயிறு மதியம் தான் வீட்டிற்கு வருவாள். தவறாமல அருள்மொழியை பார்த்து சாபிட்டாச்சா என்று மட்டும் விசாரித்து விடுவாள். ஒன்றும் பேசாமல் இருப்பதற்கு இது எவ்வளவோ மேல் என்று அருளும் அத்தோடு திருப்தி பட்டுகொல்வான்., எப்பொழுதாவது சிநேகமாய் புன்னகைப்பாள். சில நேரம் காரணமே இல்லாமல் அருளை எரித்து விடுவது போல ஒரு பார்வை பார்ப்பாள். தினமும் இருவருக்கும் உணவு சமைக்கும் பொறுப்பை அருள் எற்றுகொண்டிருந்தான், அதை வானதி மறுக்கவில்லை. ஆனால் அதன் பின்பு மலதியோடு உட்கார்ந்து சாப்பிடுவதை தவிர்த்துவிட்டாள்.

ஆரம்பத்தில் கொஞ்சமாவது நன்றாக இருந்த இருவரும் அன்று மாலதி லோகவை பற்றி பேசிய பிறகு ஒன்றாக சிரித்து பேச கூட வில்லை. இருந்தாலும் நீ தான் காரணம் என்று மாலதியை பார்த்து சொல்ல அனிருத்தால் முடியவில்லை. அவள் அன்று வேண்டும் என்று செய்யவும் இல்லை, இரண்டாவதாக அவனுக்கு தான் மாலதி மீது விருப்பம் இருக்கிறதே.

"இல்ல இல்ல.. விடுங்க. நான் தேவ இல்லாம ஒரு கேள்வி கேட்டதால தான் நீங்க அப்படி சொல்லற மாதிரி ஆயிடுச்சு.."

"ப்ச்.. அருள் பத்தி ஏதும் கேட்ட பேசாம எந்திரிச்சு போய்டரா.. ஒரே வீட்டில ஏன் இப்படி தனி தனிய இருக்கனும். என்னக்கு வானதி நினைச்சா கஷ்டமா இருக்கு.."

"எனக்கு அருள் நெனச்சா பாவமா இருக்கு.." அனிருத்தும் பாவம் போல முகத்தை வைத்து கொண்டான்.

மாலதி சற்று இலகி லேசாக சிரித்தாள். "அருள் எப்படி எடுதுகிட்டார் தெரில.. அவர பார்த்து பேசவும் பயமா இருக்கு.."

"நீங்க பயப்படலாம் எதுவும் இல்ல. அவன் நார்மலா தான் இருக்கான். சம்டைம்ஸ் வானதி நெனச்சு ரொம்ப உருகுறான். வானதி என்கிட்டே நல்லா பேசறா ஆனா அருள் பத்தி பேசினா உடனே எந்திரிச்சு போய்டரா.."

"ஹ்ம்.. ஏன் இப்படி அடம்பிடிக்கறானு தெரியல.."

"எனக்கும் புரியல. லோகா மேல வானதிக்கு ஏதும் தனிப்பட்ட கோபம இருக்கா ??"

"அதெல்லாம் இல்ல. நான் தான் லோகா பத்தி அடிக்கடி சொல்லிக்கிட்டு இருப்பேன். இப்போ அதே அருள்மொழி தான் தன்னையும் கல்யாணம் பண்ணிருக்கான் அப்டிங்க்ரத அவளால எதுக்க முடியல.. லவ் ஒன்ஸ் தான் ஒரு லைப் ல வரும் னு அவ நினைகரா."

"நீங்க என்ன நினைக்கரிங்க மாலதி.." நேரடியாய் அவளை பார்த்துகொண்டு கேட்டான்.

"நான் என்ன நினைக்கறேனா??" புரியாமல் ஒரு பார்வை பார்த்தாள்.

"அதான். காதல் ஒரு முறை தான் வரணுமா ??" 

"எனக்கு சொல்ல தெரியல, ஜெனரலா பொண்ணுங்க எல்லாருமே அவங்க தான் ஒரு பையனோட லைப் ல பஸ்ட் லவ் வா இருக்கணும் னு ஆசபடுவாங்க. ஆனா அது எப்பவுமே நடக்கும் னு சொல்லமுடியாது. சோ நம்ம வாழ்க்கைல வர போற ஒருத்தன் எப்படி இருந்திருந்தாலும், இனிமே நம்மல சந்தோஷமா வச்சுப்பானா, உண்மையா இருப்பானா.. இது தான் முக்கியம். நல்லா புரிஞ்சிக்ற ஒரு கேர், இவன்கிட்ட இருக்கும்போது பத்திரமா இருக்கோம் அப்டின்னு ஒரு செக்யூர்டு பீல்.. அது இருந்த போதும்.." 

'என்ன அழகாய் பேசுகிறாள்..' அவளையே பார்துகொண்டிருந்தான். அவன் உல் மனம் அவனுக்கு ஏதோ கட்டளை இட்டது.

"நீங்க சொல்ற அந்த உண்மையான பாசம், அக்கறை... அந்த காதல்... இதை எல்லாம் என்னால கண்டிப்பா உங்களுக்கு தர முடியும் மாலதி. Will you marry me..?" தடுமாறாமல் நிதானமாய் சொல்லி முடித்தான் அனிருத்.

மாலதி கன்னபின்னாவென்று அதிர்ச்சி அடைந்திருந்தாலும் கண்கள் அவளை மீறி கலங்கியது.. அவள் தலை அவளை மீறி ஆடியது,. உதடு அவளை மீறி முணுமுணுத்தது.. "ம்ம்..."

11. மாலதி அனிருத் 

"நீ ஏன் அருகே இருக்கும்பொழுது

உன் சுவாசக் காற்று 

என்னை மோதி மோதி கொல்கிறது..

இனிமேல் என்னோடு நீ இருக்கையில்

உனக்காகவும் சேர்த்து நானே சுவாசித்துக்கொள்கிறேன்.."

"டீ போடவா.."

ஆபீஸிலிருந்து அலுத்து ஓய்ந்து வீடு சேர்ந்த அருள்மொழியை அந்த கேள்வி மொத்தமாய் திகைக்கவைத்தது. ஏனென்றால் கேட்டவள் வானதி. ஒரு மாதமாக அருளிடம் வானதி சரியாக பேசுவதில்லை. இன்று சீக்கிரமாக வீட்டிற்கு வந்து, டீ போட்டு தரவா என்று கேட்டாள் அருள் பாவம் என்ன தான் செய்வான். ஆச்சரியத்திலிருந்து மீண்டு தலையை லேசாக ஆடினான்.

"ஹா ஹா பயப்படாதிங்க. இப்போ நல்லா டீ போட கத்துகிட்டேன்." உற்சாகமாய் பேசிக்கொண்டு கிச்சனுக்குள் நுழைந்தாள். 

சற்று நேரத்தில் ஏலக்காய் வாசனை காற்றில் மிதந்து வந்தது. அதே நேரம் அருளின் கைபேசி 'போ நீ போ' என்று ஒலித்தது. திரையில் அனிருத் சிரித்துக்கொண்டிருந்தான். கையில் பேசலாம வேண்டாமா என்று முடிவு செய்வதர்க்குள் கையில் இரண்டு கோப்பைகளுடன் வானதி வந்தாள். மறு பரிசீலனை இல்லாமல் போனை கட் செய்தான். வானதி நீட்டிய தேனிர் கோப்பையை வாங்கிகொண்டான்.

"உப்பெல்லாம் சரியா போட்டாச்சா..??" டீயை உறிஞ்சிக்கொண்டே வானதியை பார்த்து கேட்டான்.

"ஏய்.. அடி வாங்க போறீங்க நீங்க.." முகத்தை லேசாக கடுமையாக வைத்துகொண்டாள். ஆனால் அவள் வெட்கப்படுகிறாள் என்பதை அவள் கன்னங்கள் காட்டிகொடுத்தன.

அருள்மொழிக்கு ஒரு பக்கம் சந்தோஷம் என்றால் மறுபக்கம் குழப்பமாய் இருந்தது. ஏன் இந்த திடீர் மாற்றம். அவளிடமே கேட்டுவிடலாமா என்று நினைத்தான். அதற்குள் மறுபடி அனிருத் கைபேசியில் கூபிட்டம். மீண்டும் போனை எடுத்து கட் செய்தான்.

"நான் ரொம்ப சந்தோஷமா இருக்கேன் அருள்." முகம் முழுக்க புன்னகையை அருள்மொழியை பார்த்து வானதி கூறினாள்.

சோபாவுக்கு முன் இருந்த டீபாயில் கோப்பையை வைத்துவிட்டு உட்கார்ந்தாள். அலுவலகத்தில் இருந்து வந்து முகம் மட்டும் அலம்பியிருந்தாள் போல. நெற்றியில் போட்டு இல்லை, கண்களில் மை இல்லை. காதோரம் புதைந்திருந்த முடி கற்றையில் கொஞ்சம் ஈரம் மிச்சம் இருந்தது. சிகப்பு நிறத்தில் சுடிதார் அணிந்திருந்தாள். கண்களில் கொஞ்சம் சோர்வு இருந்தாலும் அதனையும் மீறி ஒரு உற்சாகம் அவள் முகம் முழுதும் மின்னியது. 

"நீங்க என்ன நினைக்கரிங்க..?? நாற்காலியில் ஒரு கை மீது தன் கையை வைத்து அதில் கன்னத்தை வைத்துகொண்டாள். பார்வையில் ஒரு கேள்விக்குறியை சேர்த்துகொண்டாள்..

"நான் என்ன நினைக்கறேனா. புரில வானதி.." உண்மையில் அருளுக்கும் புரியவில்லை தான். என்ன ஆயிற்று இந்த பெண்ணிற்கு. திடீரென்று சிரித்து சிரித்து பேசிகிறாள் .. என்னென்னமோ சொல்கிறாள்..

"உங்க கிட்ட அனிருத் அண்ணா இன்னும் சொல்லலையா..??" கொஞ்சம் பரிதாபாமாக கண்களை வைத்துகொண்டாள். அந்த பார்வையில் சம அளவில் ஒரு கிண்டலும் இருந்தது.

"இல்லையே.. ஏதும் சொல்லல.. என்னாச்சு.. " ஒரு வேலை அந்த முக்கியமாம விஷயத்தை சொல்லதான் போன் செய்தானோ..

வானதி அருளிடம் வந்து அவன் அருகில் உட்கார்ந்தாள். அவ்வுளவு அருகில் வானதி உட்கார்ந்தது, அருளிற்கு ஒரு கனம் மூச்சு திணறியது. "அனிருத் அண்ணா மாலதி கிட்ட ப்ரபோஸ் பண்ணிட்டாங்க. மாலதி எஸ் சொல்லிட்டா.."

அருள்மொழிக்கு எப்படி ரியாக்ட் செய்வதென்றே தெரியவில்லை. அடப்பாவி ஊமைகுசும்பா.. அதற்குள் சொல்லிவிட்டாயா.என்கிட்டே ஒரு வார்தை சொன்னியா.

"அந்த பையன் என்கிட்டே சொல்லவே இல்ல. எப்போ நடந்தது இதெல்லாம்.." 

"இன்னிக்கு தான். ஆபிஸ் புட் கோர்ட்ல.. அனிருத் அண்ணா கொஞ்ச நேரம் முன்னாடி போன் பண்ணங்க. மாலதி வீட்டுக்கு வரேன்னு சொன்னா. ஆனால் எனக்கு விஷயம் தெரியும் னு அவளுக்கு தெரியாது." வானதி சொல்லிகொண்டிருக்க மீண்டும் அருளின் கைபேசி ஒலித்தது. அருள் சிரித்துகொண்டே போனை உயிர்பித்தான். அனிருத் அன்று நடந்ததை அருளிடம் ஒப்பிக்க ஆரம்பித்தான். 

"நீ என்ன வேணா சொல்லு. என்கிட்டே ஒரு வார்த்தை கேட்டிய டா.." குரலில் மிரட்டலை வைத்துக்கொண்டு வானதியிடம் கண்களால் சிரிதுகொண்டிருந்தான். வானதி நண்பர்களின் விளையாட்டு சண்டையை ரசித்துகொண்டிருந்தாள். காலிங் பெல் ஒலிக்க வானதி ஓடிச்சென்று திறந்தாள். அவர்கள் எதிர்பார்த்த மாலதி வெளியே சிரிதுகொண்டிருந்தாள்.

"ஓகே ஓகே என் சிஸ்டர் வந்தாச்சு நான் உனக்கு அப்புறம் கால் பண்ணி டோஸ் விடறேன்.." போனை கட் செய்தான்.

மாலதிக்கு புரிந்து விட்டது, அனிருத் எல்லாவற்றையும் மனப்பாட செய்யுள் போல ஒப்பித்துவிட்டான் போலும்.. வானதி ஓடி வந்து மாலதியை கட்டி அணைத்துக்கொண்டாள் 

"ஹம் .. ஒரு வழியா அவரே உன் கிட்ட சொல்லிட்டாரா.." மாலதியின் முழங்கையை கிள்ளினாள்.

வெடுக்கென்று அவள் கையை பிடித்துகொண்டாள் .. "வானி சும்மா இரு. வலிக்குது. அருள் இந்தாங்க ஸ்வீட்.." என்றபடி தன் கைப்பையிலிருந்து ஒரு பெரிய டைரி மில்க் சாக்லேட்டை எடுத்து நீட்டினாள். அதை வாங்கிக்கொண்டு அவளுக்கு கை கொடுத்தான்.

"ஹேய்.. அவருக்கு மட்டும் தான. உன் பெஸ்ட் பிரென்ட் நான். எனக்கு இல்லையா.. ம்ம்.." தலையை சாய்த்துக்கொண்டு குறும்பாக அவளை பார்த்து முறைத்தாள்.

"என்ன டி. இப்படி பிரிச்சு பேசற.. யார்க்கு குடுத்தாலும் ஒன்னு தான?" மாலதி இயல்பாக கேட்க வானதி வாய்மூடி கொண்டாள். 

"சரி உக்காரு. டீ போடறேன்.." என்று வானதி நகர.. "ஐயோ உப்பு போட்ட டீ யா.." என்று மாலதி கேட்டதும் அனைவரும் சிரித்துவிட்டனர்.

அரைமணி நேரம் உட்கார்ந்து பேசிவிட்டு மாலதி கிளம்பினாள். அவளை அனுப்பிவிட்டு அருள் எதிரே வந்து உட்கார்ந்தாள்.

"ஐ அம் சோ ஹாப்பி.." அருள்மொழிக்கு வானதியை அப்படி பார்க்கவே ஆசையாக இருந்தது. இப்படி சிரித்த முகத்துடன் பார்க்க எத்தனை அழகாய் இருக்கிறாய். என் இத்தனை நாட்களாய் பேசாமல் கொன்றாய். 

"ஆனா கொஞ்சம் பயமா இருக்கு.." கொஞ்சம் அவள் தொண்டையில் உற்சாகத்தின் அளவு கீழிறங்கியது.

"ஏன் வானதி.." இந்த நிலைமையில் வானதி என்ன சொன்னாலும் செய்துவிட கூடிய நிலையில் இருந்தான்.

"எல்லாம் நார்மல் ப்ராப்ளம் தான். இப்போ லவ் னா உடனே ஒதுக்குவங்களா.. ஸ்டேடஸ், காஸ்ட் னு ஆயிரம் வித்யாசம் பாப்பாங்க. போதா குறைக்கு மாலதி தமிழ் கூட இல்ல. அவள் தெலுகு பாமிலி.."

"அனிருத் கூட தமிழ் கிடையாது.." அருள் சொன்னதும் வானதி கண்களை விரித்தாள். "அவர் தெலுகு வா..?"

"இல்லை. கன்னடம்.." வானதி சோர்ந்தாள். 

"மாலதி அப்பா வ சமாளிச்சிடலாம். அவங்க அம்மா தான் கொஞ்ச கஷ்டம்.. இல்ல ரொம்பவே கஷ்டம்.."

"அனிருத் வீட்ல பெருசா பிரச்சனை வராது. நான் சொன்னா கேப்பாங்க. "

"ம்ம்.. நாம தான் ரெண்டு பேர் வீட்லயும் பேசி இவங்க கல்யாணத்த நடத்த வைக்கணும் அருள், ப்ளீஸ் .." கெஞ்சலாக கண்களோடு அருளை பார்த்தான். அந்த பார்வைக்காக எதையுமே செய்யலாம் என்று தோன்றியது..

சற்று நேரம் அவளையே பார்த்தான். கேட்காதே பெண்ணே, ஆணையிடு. "கஷ்டம தான்.. இருந்தாலும் பேசுவோம்.. முடிப்போம்"

***********

கஷ்டம தான்.. இருந்தாலும் 

பேசினார்கள்..

முடித்தார்கள்...

முடித்தார்கள் என்றாலும் அத்தனை லேசில் முடியவில்லை. அனிருத் வீட்டில் விஷயத்தை ஆரம்பித்தான் அருள், ஒரு வாரமாக பேச்சுவர்த்தை நடந்து கடைசியாக மாலதி மருமகளை வர ஒப்புக்கொண்டனர். ஆனால் மாலதி வீட்டில் விபரீதங்கள் தான் நடந்தன. வானதி மாலதியின் தந்தையிடம் அவர்கள் காதலை பற்றி சொல்லியது தான் தாமதம். மாலதியின் அம்மா மாலதியை வேலைக்கு போக வேண்டாம் என்று சொல்லி வீட்டில் உக்கார வைத்துவிட்டாள். வேறு ஜாதி, வேறு மொழியா.. முடியவே முடியாது என்று கண்டிப்பாக கூறிவிட்டாள். பின்பு மாலதியின் தாய் மாமாவை பிடித்து அவரை முதலில் சமாதானம் செய்து அவர் மூலம் பேச்சுவார்த்தை நடத்தி ஒரு மாத அவகாசத்தில் வெற்றிகரமாய் பெண் பார்க்கும் படலமும் நடந்து முடிந்தது. இத்தனைக்கும் அருள்மொழியும் வானதியும் தான் அலையோ அலையென்று இரண்டு வீட்டிற்கும் மாற்றி மாற்றி நடந்தனர். மாலதியும் அனியும் கொஞ்சம் கூட கவலை இன்றி இரவு முழுவதும் செல் போன் பில்லை ஏற்றிக்கொண்டிருந்தனர்..

சித்திரை மாதத்தின் முதல் முகூர்த்தத்தில் மாலதி அனிருதின் திருமணம் இன்று நடந்து முடிந்தது.. மாலதியும் அனிருதும் வானதி அருளின் காலில் விழுந்து ஆசிர்வாதம் வாங்க வந்தார்கள் என்றால் பார்த்துகொல்லுங்கள். போட்டோ, விருந்து என்று மற்ற வழக்கங்கள் எல்லாம் பொறுமையாக முடிய, அனிருத் அவளோடு எதிர்பார்துகொண்டிருந்த இரவு வந்தது.

மஞ்சள் பூசிய முகத்தில் கொஞ்சம் குங்குமம் பூசியது போல சிவந்து உட்கார்ந்திருந்தாள் மாலதி. சந்தன நிறத்தில் அணிந்திருந்த பட்டு புடவையின் தலைப்பை விரல் இருக்கில் விட்டு முறுக்கி கொண்டிருந்தாள். இருவர் உள்ளத்திலும் சொல்லமுடியாத மகிழ்ச்சி. ஒரு வழியாக இன்று கணவன் மனைவியும் ஆகிவிட்டார்கள்.

"வானதி அருள் இல்லானா.. நம்ம கல்யாணமே நடந்துருக்காது. இல்ல அனிருத்.."

"ஹம்.. ஆமா மாலு.."

மாலதி க்ளுகென்று சிரித்தாள் "என்னது மாலு வா..??" 

"என்.. அப்படி கூப்பிட கூடாதா.. நீ மட்டும் அனி னு கூபிட்ற இல்ல.." நெருங்கி வந்து மாலதியின் அருகில் உட்கார்ந்தான். மாலதி லேசாக வியர்த்தாள், விலகினாள்.

"பேச்சை மாத்ததிங்க.. நான் என்னமோ சொல்லிகிற்றுந்தேனே.." நெற்றியை சுருக்கி யோசிக்க அரமித்தாள் 

"அருள் வானதி இல்லைனா.. " அனிருத் அவளுக்கு எடுதுகொடுக்க அவள் தொடர்ந்தாள்.. "ஆங்.. ஆமா.. இல்லான நம்ம கல்யாணமே நடந்துர்க்காது..

"ம்..ம் .." என்று சொல்லிகொண்டே அவளுடைய விரல்களை லேசாக பற்றினான். அந்த தீன்டலை மாலதி விழி மூடி ஒரு கனம் ரசித்தால். அந்த அன்பின் தொடுதலை ஏற்றுக்கொண்டாள். அனிருத் அவளை இன்னும் நெருங்கினான்.

"நான் சொல்றத ஒரு நிமிஷம் கேளுங்களேன்.." அவன் பிடியில் இருந்த விரல்களை லேசாக விடுவித்தாள்.

"கேட்காலாமே.. சொல்லு.. " பேச்சுக்கு சொன்னனே தவிர அனியின் கவனமோ வேறு எதிலோ தான் இருந்தது.

அமர்ந்திருந்த கட்டிலில் இருந்து எழுந்தாள். "சுத்தமா அருள் கிட்ட பேசாம இருந்த வானதி நம்ம கல்யாண ஏற்பாடு நடக்க நடக்க நல்லா பேச அரமிசிட்டா.."

"ஆமா ஆமா.. இப்போலாம் வானதி அருள் கூட அவன் பைக் ல தான் ஆபிஸ் வரா.. முன்ன சண்டை போட்டுகிற்றுந்தா.. இப்போ அருளுக்கு நல்லா பிரென்ட் ஆயிட்டா.." சொல்லியபடி அவனும் கட்டிலை விட்டு எழுந்து கொண்டான்.

மாலதி அனிருதிடம் திரும்பினாள்.. "ஹ்ம் வெறும் பிரண்டா மட்டும் தான் இருக்கா. பஸ்ட் அப் ஆள், வானதி அருள் நம்ம பிரண்ட்ஸ்."

"ம்..ம்.." அனிருத் மாலதியை நெருங்கினான்.

"அதோட இல்லாம நம்ம கல்யாணம் அவங்களால தான் நடந்துச்சு.." மாலதி சொல்லிகொண்டே பின்வாங்கினாள்

"ம்..ம்.." மாலதியின் தோலை பற்றி தன்னிடம் மென்மையாக இழுத்தான். 

"சோ.. அவங்க ரெண்டு பேரும் சந்தோஷமா கணவன் மனைவியா வாழனும். அதுக்கு நாமதான் பொறுப்பு என்ன சொல்றிங்க.." தன்னை இரு கைகளிலும் பற்றிக்கொண்ட அனிருதின் கண்களை பார்த்து பேசினாள்.

"ம்.. நிச்சயமா.." அவள் கன்னங்களை பிடித்து அவள் உதடுகளை நெருங்கினான்.

கொஞ்சம் பின்வாங்கிய மாலதி தன் ஒற்றை விரலை அனிருதின் மார்பில் வைத்து அவனை பின்னே தள்ளினாள். "அதுக்கப்புறம் தான் நமக்கு பஸ்ட் நைட்.. ஓகே.." என்றபடி அவனை பார்த்து கண் அடித்தாள்.

"என்னது.." இருநூறு சதவிகிதம் அதிர்சியானான் அனி.. "அப்படினா.. இன்னிக்கு..??"

ஒரு போர்வையும் தலையணை தூக்கி அவன் மீது வீசினாள்.. "குட் நைட்.." அவனிடம் பதில் எதிர்பார்க்காமல் தானும் ஒரு போர்வைக்குள் ஒளிந்துகொண்டாள்..

12. ஆபரேஷன் அருள் வானதி

"கொட்டும் மழையில்

ஒற்றையாய் நனைந்த

மணிப்புறாவிற்காக வருத்தப்பட்டாய் ..

உன் கண்ணுக்குலாம் நான் தெரியவே மாட்டேனா டீ.."

மாப்பிள்ளை வீடு மறு வீடு என்று மாற்றி மாற்றி விருந்துகளை முடித்துவிட்டு ஒருவழியாக ஒரு வாரத்திற்கு பின் சென்னை வந்து சேர்ந்தார்கள் நம் புது மணமக்கள். இதற்கு முன் அலுவலக நண்பர்களோடு தங்கி இருந்த அனி தற்பொழுது வேளச்சேரி அருகே அபார்ட்மென்ட்டில் ஒரு 2BHK பிளாட் ஒன்றையும் வாடகைக்கு எடுத்துவிட்டான்.

"ஏழாயிரம் வாடகை. கொஞ்சம் ஓவர் இல்ல.." மாலதி புது வீட்டில் காய்ச்சிய பாலை கையில் வைத்திருந்தான் அனி. நான்காவது மாடியில் இருந்த அந்த வீட்டின் பால்கனியில் ஹாயாக சாய்ந்திருந்தான்.

"ஓவர் லாம் இல்ல. இந்த ஏரியா ல இன்னும் காஸ்ட்லி யா இருக்கும். இவ்ளோ நல்ல வீடு கம்மியான ரெண்ட்க்கு கடைசிருக்கு. என்ன பேசரிங்க நீங்க" ஈர கூந்தலை ஒரு பக்கமாக தள்ளி வெயிலில் உலர்திக்கொண்டிருந்தாள் மாலதி. வானதி அவளுக்கு பரிசளித்த இளம்பச்சை புடவையை அணிந்திருந்தாள்.

அவள் கூந்தலை ஒரு துணியால் தட்ட தட்ட அதிலிருந்து சில்லென்று தெளித்த சாரல் வேறு அனிருதின் முகத்தில் முத்தமிட்டு அவனை பாடாய் படுத்திக்கொண்டிருந்தது.

"இன்னையோட லீவ் முடியுது. நாளைலேர்ந்து ஆபிஸ் போகணும்." பால்கனியி விட்டு நகர்ந்தாள்.

"ம்ம்.. ம்ம்.. " அவள் சொல்வதை காதில் வாங்காமல் அவள் பின்னே சென்றான்.

"அப்புறம் வீட்டுக்கு லேண்ட்லைன் கன்னேக்ஷன் தரனும். அப்போ தான இன்டர்நெட் கன்னக்ட் பண்ண முடியும்.." தனக்கென்று வைத்திருந்த பால் தம்ப்லரை எடுத்துக்கொண்டாள். ஏதோ தன் பின் கழுத்தில் சூடாக உணர்ந்து திடுக்கிட்டு திரும்பினாள். அனிருத் கண்களில் காதல் சொட்ட சொட்ட நின்றுகொண்டிருந்தான். 

அங்குலம் அங்குலமாய் நெருங்கியவன் அப்படியே நின்றான். இரு புருவங்களையும் உயர்த்தினாள், "என்ன சார்.. சொன்னதெல்லாம் மறந்துபோச்சா..??" 

"ம்ம். ம்ம்.. நல்லா ஞாபகம் இருக்கே.. நாளைலேர்ந்து ஆபீ.. ஆஆ...." அவன் சொல்லி முடிக்கும் முன் தன் கைகளை அனியின் காதில் வைத்திருந்தாள்.

"ஐயோ விடு டீ.. அருளும் வானதியும் ஒன்னு சேந்தது அப்புரம் தான்.. நமக்.." அவன் காதுகளுக்கு விடுதலை அளித்தாள்.

"காதலோடு வந்தவனை காதிலேயே கிள்ளுகிராயே .." சிவந்திருந்த காதை தடவிக்கொண்டே சொல்ல மாலதி சிரித்துவிட்டாள். உடைகளை எடுத்து அலமாரியில் அடுக்க ஆரமித்தாள்.

"சரி சொல்லு நாம என்ன பண்ண போறோம்.. "

"சொல்றேன் இருங்க.." கொண்டு வந்திருந்த உடைகளை அடுக்கி கதவை மூடினாள். அனியின் அருகில் வந்து அமர்ந்து அவன் காதோரமாய் கிசுகிசுத்தாள்.. 

"ஹ்ம்ம்.. பிளான் நல்லா தான் இருக்கு. ஆனா இந்த ரெண்டு பேரும் ஒத்துக்கனுமே."

"அதுக்கு தான் நீங்க இருக்கீங்க இல்ல.." கண்ணடித்தாள் மாலதி.

"கடைசியா எனக்கு NOKIA வேலைய குடுத்திட்ட.."

"ஆங்.. அப்படினா..??"

"அதான்.. connecting people.. " முகத்தை அப்பாவியாய் வைத்திருந்த அனிருதை பார்த்து மீண்டும் சிரித்தாள். 

கொண்டு வந்திருந்த சாமான்களை அடுக்கவதிலும் சின்ன சின்ன சீண்டல் சண்டைகளோடு அந்த வீட்டின் முதல் நாள் இனிதே கழிந்தது.

****************

"வெல்கம் பேக்.."

அடுத்த நாள் அலுவலகம் சென்ற அனி மாலதியை வாசலில் வைத்து வரவேற்றனர் வானதியும் அருளும். வானதி மாலதியை அணைத்துக்கொண்டு அவள் காதில் ஏதோ கிசுகிசுத்தாள். இருவரும் கலகலவென்று சிரித்தனர்.

"என்ன மாப்பிள்ளை சார். ஏதும் பேச மாற்றிங்க.." அனியின் தோளை இடித்தான் அருள். சாஸ்திரத்துக்கு ஒரு சிரிப்பை உதிர்த்தான் அனி.

"ஓகே.. மதியம் லஞ்ச் க்கு மீட் பண்லாம். இனைக்கு உங்களுக்காக ஸ்பெஷல் ப்ரேபரஷன் பண்ணிர்காறு அருள்.." வானதி மலர்ச்சியோடு கூறினாள். இருவர் இருவராக பிரிந்து அவரவர் இடத்திற்கு கிளம்பினார்கள்.

"என்ன டா.. மாமனார் வீட்ல லாம் எப்படி.." லிப்டின் நுழைந்து கொண்டு அனியின் காதில் ரகசியமாய் கேட்டான் அருள்.

"ம்ம்.. ம்..."

"விருந்து லாம் நல்லா போச்சா டா..??"

"ம்ம்.. ம்ம்.."

"வீடு எப்டிற்கு .. செட்டில் ஆகிடிங்களா..??"

"ம்ம்ம்..ம்.."

நடந்துகொண்டிருந்த அருள் சட்டென்று நின்றான். அவனுக்கு முன் ஒரு அடி இருந்த அனிருதும் நின்றான்.

"என்ன டா. நான் பாட்டுக்கு கேட்டுகிட்டே இருக்கேன். ம் ம் னு மண்டைய மட்டும் ஆட்டற..??"

அனி பதில் சொல்லாமல் அவனையே முறைத்தான்..

"ஹைய.. முறைக்கிற.. என்ன டா நடந்துச்சு..??"

அதுவரை வில்லன் லுக்கில் இருந்த அனிருத் தளர்ந்தான்.

"என்ன ஆச்சா.. அடப்பாவி , ஒன்னுமே நடக்கல டா.." அருளிடம் மாலதி சொன்னதை பற்றி கூறினான்.

அருளிற்கு என்ன சொல்வதென்றே தெரியவில்லை. அமைதியாக இருந்தான். இதெல்லாம் சரி வருமா..?

"என்ன டா.. யோசிக்கற.."

"இல்ல அனி. இது வொர்க் அவுட் ஆகுமா..??"

"ஆகலாம்.. ஒரு ட்ரை தான்.. "

"தேவ இல்லாம உங்களுக்கு நடுல .. என்னால.. சாரி டா.."

"டேய் .. என்ன டா இப்படி பார்மலா பேச அரமிசிட்ட.. நீங்க ரெண்டு பேரும் சந்தோஷமா இருக்கறது எங்களுக்கும் சந்தோஷம் தான.."

"இருந்தாலும்.. " தயக்கமாய் கேட்ட அருளை அனிருத் கை அமர்த்தினான்.

"இது தான் பிளான். வர புதன் லேர்ந்து லீவ்.. நாம நாலு பேரும் குமாரகோம் போறோம்.. "

அருள் தலையை ஆடினான். கொஞ்சம் நம்பிக்கையும் கொஞ்சம் பதற்றமும் அவனை பற்றிக்கொண்டது.

"குமாரகோம்?? கேரளாவா..?? நீங்க போயிட்டு வாங்க மாலதி.. நாங்க ஏன் ??" கிட்ட தட்ட அதே நேரம் வானதியிடம் மாலதி போரடிக்கொண்டிருந்தாள்.

"ஆமா வானி. சூப்பர் பிளேஸ். நீ கூட கூகிள்ல பாத்து சொல்லிற்க. ஹனிமூன் போனா இங்க தான் போகணும் னு.. ஞாபகம் இருக்கா..?"

"ப்ச்.. ஹையோ லூசு. நீங்க ரெண்டு பேரும் போயிட்டு வாங்க. நாங்க ஏன்..??" எங்கோ பார்த்துகொண்டு வானதி பேசினாள்.

"நீங்களும் வாங்க, ஒரு வேக்கஷன் போல இருக்கட்டும்.. நல்லார்க்கும் இல்ல. ரெண்டு செட் ஒப் கப்பில்ஸ் ,ரெண்டு செட் ஒப் பிரண்ட்ஸ்.. நல்லா இருக்கும் பா..'

"இல்ல மாலதி நான் என்ன சொல்ல்றேனா.."

நீ ஒன்னும் சொல்ல வேணாம். நாம போறோம்.. அவ்ளோ தான்."

"சரி.. அருள் கிட்ட கேக்கனுமே.."

"கேக்கலாமே.."

வானதி தன் கைபேசியை எடுத்தாள். அதற்குள் அருளிடம் இருந்து அழைப்பு வந்துவிட்டது..

"அருள்.. நானே உங்களுக்கு கால் பண்ணனும் நெனச்சேன்.."

"ஓ.. சொல்லிட்டங்களா .." 

"ம்ம்.. என்ன சொல்றது..??"

"தெரிலயே.. இங்க அனி ரொம்ப இன்சிஸ்ட் பண்றான்.."

"மாலதியும் இன்சிஸ்ட் பண்றா ரொம்ப.."

மாலதி வெடுக்கென்று போனை பிடிங்கினாள். "என்ன அருள், ரெண்டு பேரும் பூச்சாண்டி காட்டரிங்க.. மரியாதையா ரெண்டு பேரும் எங்க கூட குமாரகோம் வரிங்க.. புரிதா.." சொல்லிவிட்டு கட் செய்தாள்..

அங்கே அருள் இன்னும் குழப்பத்தோடு தான் இருந்தான்.

"தேவ இல்லாம பண்றோம் டா.."

"அதெல்லாம் இல்ல அருள்.. இப்போ தனித்தனியா இருக்கீங்க.. அங்க போயிட்டு வரும்போது ஒன்னா வருவீங்க.."

அருள் நம்பிக்கை இல்ல பார்வை ஒன்றை பார்த்தான்..

"பிலீவ் மீ டா.. வானதி க்கு உன் மேல அவ்ளோ லவ் இருக்க.. அதை நாம வெளில கொண்டு வரப்போறோம் அவ்ளோதான்.."

"அதெப்டி டா இவ்ளோ கான்பிடன்ட்டா இருக்க.."

"அதெல்லாம் அப்படி தான்.. "

"அப்படி னா எப்படி..??"

"விடமாட்டியே நீ.. சரி சொல்றேன்.. இப்போ நம்ம ஸ்டோரி டைட்டில் என்ன..?? கல்யாணம் டு காதல்.. கல்யாணம் ஆரம்பத்திலே முடிஞ்சிடுச்சு.. அப்போ காதல் கடைசில வருனுமா இல்லையா..??"

"சத்தியமா ஒரு வார்த்தை கூட புரியல.."

"அட போடா கிறுக்கு பயபுள்ள.. உனக்கு ஒன்னுமே புரியாது.. போ போயி லீவ் அப்பிளை பண்ணு போ.." 

அருள்மொழியை தோளில் தட்டி அனுப்பினான்..

அவன் சென்றவுடன் மாலதிக்கு கைபேசியில் மெசேஜ் சென்றது.."ஆபரேஷன் அருள் வானதி.. BEGINS..!"

13. வரவேற்பினு மலையாளக்கரா ..

"இன்று எட்டு மணி வரை தூங்கினேன்

நேரமாச்சு என்று தட்டி எழுப்பினாய்..

ஆகா.. உன் தீண்டலை பெற

இப்படி ஒரு வழி இருந்தது,

இத்தனை நாட்களாய் தெரியாமல் போனதே .."

NH4.. சென்னை காஞ்சிபுரம் தேசிய நெடுஞ்சாலை அந்த காலை வேளையில் வெறுமையாக இருந்தது. பின்பனி காலத்தின் காலை நேர ஈரப்பதம் சாலை வரை இறங்கி தாரின் மேலே ஒரு ஈர பூச்சு பூசிக்கொண்டிருந்தது. சாலையின் இரு புறமும் மொட்டை மரங்கள் 'எங்களுக்கும் வாழ்வு வரும்' என்று பாடுவது போல லேசாக தலையை ஆட்டிகொண்டிருந்தன. சூரியன் எட்டி பார்க்க ஆரம்பித்த ஆறு மணி. வேலைக்கு செல்லும் தாய்குருவிகளையையும் தந்தை குருவிகளையும் பிள்ளைகள் கீச் கீச்சென்று தத்தம் அவர்களது மழலை மொழியில் விடையனுப்பிக் கொண்டிருந்தன. 

'விர்ர்ர்ர்ர்ர்ர்..' என்ற சத்தத்துடன் சாலையை கிழித்துக்கொண்டு அந்த கருப்பு நிற ஹோண்டா சிவிக் பறந்து வர, அந்த சாலையின் ஓரத்தில் புல் மேய்ந்துகொண்டிருந்த கன்னுகுட்டி யும் பசுவும் பதறி அடித்துக்கொண்டு ஓடின. அந்த காரின் முன் சீட்டில் அமர்ந்துகொண்டு மீதி உள்ள அனைவருக்கும் கடவுள் மீது அளவில்லாத பக்தி உருவாகும் அளவிற்கு வேகமாய் ஓட்டி சென்றுகொண்டிருந்தான் நம் புது மாப்பிள்ளை அனிருத். அந்த வேகத்திற்கு கொஞ்சம் கூட சம்பந்தம் இல்லாமல் ஸ்டீரியோவில் ஸ்ரேயா கோஷல் முன்பே வா பாடிக்கொண்டிருந்தாள்.

"சார் கொஞ்சம் பொறுமையா போங்க சார்.." அருள் கையை கட்டி கொண்டு சொன்னான்.

தலை ஆடி விட்டு அனி அக்சிலரெட்டரை அழுத்தினான். அதுவரை 100ல் சென்று கொண்டிருந்த வண்டி 20 நொடியில் 120ஐ நெருங்கியது.

"அனி.. வேலடாதிங்க.. பொறுமையா தான் போறது.." பின் சீட்டில் இருந்து மாலதி முறைப்பாக கேட்டாள்.

"போகலாமே..." சொல்லிவிட்டு மீண்டும் மிதித்தான். இப்பொழுது முள் 140ஐ தொட்டுவிட்டு தொட்டுவிட்டு வந்தது.

"அண்ணா , கொஞ்சம் பொறுமையா போலாமே.." அது வரை அமைதியாய் இருந்த வானதி பேசினாள்.

அடுத்த ஐந்தாறு நொடிகளில் வண்டி 60க்கு மாறியது. 

"இதெல்லாம் கொஞ்சம் ஓவரா தெரில.. நாங்கலாம் சொன்னபோ காது எங்க டா இருந்துச்சு.." அருகில் இருந்த தண்ணீர் பாட்டிலை எடுத்து அனியின் தலையில் தட்டினான்.

"என் தங்கச்சி சொல்லிட்ட அதுக்கு மறு பரிசீலனையே கிடையாது பாஸ்." கியர மாற்றிக்கொண்டு பேசினான்.

"போதும் போதும் உங்க பாச மலரீசம்.. புல் அரிக்குது.. " மாலதி சிரித்துகொண்டே சொன்னாள்.

"என்ன மாலதி நீ.. ஊருக்கு போறோம் இன்னிக்கு கூட குளிக்காம புல் அரிக்குது னு கம்ப்ளைன்ட் பண்ணிக்கிட்டு இருக்கியே.."

வானதியும் அருளும் சிரிக்க மாலதி முறைத்தாள். 'பாத்துக்குறேன்' என்று முனுமுனுத்துக்கொண்டாள்.

அடுத்த அரைமணி நேரத்தில் வாலாஜாபேட் போகும் வழிக்கு வண்டி மாறியது. சூரியனும் தூக்கத்தை உதறிபோட்டுவிட்டு வெகு சுறுசுறுப்பாக பிரகாசிக்க ஆரம்பித்தான். 

"அனி.. டீ சாப்பிடலாம்.. ஏதும் கடை இருக்கும் வழில நிறுத்துங்க.." மாலதி சொல்லிகொண்டிருக்கும் போதே அந்த ஹைவே மொடல் தென்பட்டது. ப்ரேக் மீது காலை வைத்து வண்டியை ஓரமாக கொண்டு வந்தான். அங்கு ரிலையன்ஸ் பெட்ரோல் பங்கும், அதன் அருகில் A1 ரெஸ்டாரண்டும் இருந்தது. உள்ளே சென்று அனைவரும் ஆளுக்கொரு சேரில் உட்கார்ந்தனர். 

"ஆர்டர் சார்.." என்று பவ்யமாக வந்து நின்றான் ஒரு சிறுவன். 

"தம்பி.. நீ ஸ்கூலுக்கு போகாம ஏன் இங்க வேலை பாக்கற ..?" பொறுப்பாக அனிருத் கேட்டதும், அந்த சிறுவன் முகம் சுளித்தான். "ஐயோ சார். நான் B.A. படிச்சிருக்கேன் சார். கொஞ்சம் குள்ளமா இருக்கேன், அதுக்காக பாக்ரவங்கலாம் இதையே கேக்கரிங்கலே சார்.. ஆர்டர சொல்லுங்க முதல்ல.."

"நாலு டீ.." முறைத்துவிட்டு சொன்னான்.

"வேற சார்..." 

"வேற என்ன இருக்கு.." அருள் கேட்டான்.

"வேற ஒன்னும் இல்ல சார். டீ மட்டும் தான் இருக்கு" அவன் மிகவும் சீரியசாக சொல்லி முடிக்க அனி கடுப்பானான்.

"அப்புறம் எதுக்குடா வேற னு கேட்ட.." விட்டால் எழுந்து அவனை அடித்து விட்டிருப்பான். 

"அட போ சார். காலங்காத்தாலே உன்னோட ரோதனையா போச்சு.." தலையில் அடித்துக்கொண்டு அவன் சென்றான். அவன் நகர்ந்ததும் அனைவரும் அனியை பார்த்து கைதட்டி சிரித்தனர்.

"என்ன.. காலைல வேகமா கார் ஒடினதுக்கு பழிவாங்கரிங்களாக்கும்.. ஏய் உன்ன தான் டீ.." மாலதி பக்கம் திரும்பினான்."

"என்னது.. டீ யா..?" புருவத்தை உயர்த்தி அவனை முறைத்தாள்.

"ஹிஹி.. என்ன .. டீ போதுமா.. இல்ல காபி வேணுமா னு கேட்டேன் டா செல்லம்.." குழைந்தான்.

அந்த சிறுவன் (?) நான்கு டீ கிலாசுடன் வந்து டேபிள் மீது வைத்தான், "சார்.. ஸ்பெசல் டீ, உங்களுக்காக இஞ்சி ஏலகாயோட.." 

அருள் இடைமறித்தான்."ஏன் பா.. உப்பெல்லாம் சரியா போட்டாச்சா.."

இப்பொழுது வானதி தவிர அனைவரும் சிரிக்க, அடுத்த இரண்டு நொடியில் அவளின் கைப்பை அருளின் தலையை நோக்கி பறந்தது.

டீ முடித்துவிட்டு மீண்டும் காரை பறக்கவிட்டான் அனி. சாலையில் மற்ற வண்டிகளும் சென்றுகொண்டிருக்க சற்று அடக்கியே வாசித்தான்.

"அனி.. அந்த பிளேயர கொஞ்சம் ஆப் பண்ணுங்க..""

வோய் ஹனி, உனக்கு இந்த சாங் பிடிகாலயா.. "

"ப்ச்.. நீங்க ஆப் பண்ணுங்க நான் சொல்றேன்."

"ஒகே..." கியரிளிருந்த கை எடுத்து அந்த பிளேயரின் சிகப்பு பட்டனை தட்டினான். 'புதிய மனிதா..' என்று எந்திரனை பூமிக்கு அழைத்த SPB அத்தோடு தன் அழைப்பை நிறுத்தினார்.

"ம்ம்.. நிறுத்தியாச்சு .. இப்போ சொல்லு.."

"வானதி.. நீ பாடு.." மாலதி வானதியின் காதில் கூறினாள்.

வானதி முறைத்தாள். "போ டீ.. ஒழுங்கா எந்திரன் பாட்டு கேட்டுகிட்டு இருந்தோம் ல..""

அப்போ பாடத.. நானே பாடறேன்.." மாலதி தொண்டையை செருமி சரி செய்துக்கொண்டாள்.

"மாலு.." பாசமாக அழைத்தான் அனி.

மாலதி உடனே "சொல்லுங்க வாலு.." என்றதும் வானதியும் அருளும் சிரித்தனர்.

"இல்ல.. நான் வேணா கார ஒரு ஓரமா நிறுதிடறேன். அப்புறம் பாடறிய.. சப்போஸ் உன் பாடு கேட்டு எனக்கு ஏதும் ஆயிடுச்சி னா, ஆக்சிடென்ட் ஆகாம இருக்கணும் ல.. அதான் கேக்.. ஆஆஆ...."மாலதியின் கை நகங்கள் அனியின் காதில் காதல் பேசியது.. 

"அயூ.. வலிக்குது விடு, விடு, நான் சும்மா சொன்னேன்.. லோல்லோ லாயி .. ஹிஹி..." என்று தாஜா பண்ணி தப்பித்தான். நீ நான், என்று போட்டி போட்டு யாருமே பாடவில்லை. 

சற்றி நேரம் கழித்து அந்த அமைதியான சூழலை, ஒரு அழகான குரல் கலைத்தது.

"அக்கம் பக்கம் யாரும் இல்லா பூலோகம் வேண்டும்

அந்தி பகல் உன்னருகே நான் வாழ வேண்டும்

என் ஆசை எல்லாம் உன் நெருக்கதிலே

என் ஆயுள் வரை உன் அணைப்பினிலே

வேறென்ன வேண்டும் உலகத்திலே

இந்த இன்பம் போதும் நெஞ்சினிலே..."

கண்கள் மூடி பாடிக்கொண்டிருந்த வானதி சட்டென்று நிறுத்தினாள். 

அருள் தன் காதுகளையே நம்பமுடியாதவனாய் அவளை பார்த்தான். இத்தனை அழகாய் பாடதேரியுமா இவளுக்கு.

"ம்ம்.. பாடு வானதி.." மாலதி அவள் தோள்களை குளுகினாள்.

"ம்ஹூம் அவ்ளோ தான். அடுத்து அனி னா.. நீங்க ஆரமிக்கவேண்டிய எழுத்து லே அல்லது லெ. குறில் அல்லது நெடில்." அப்துல் ஹமீத் போல குரல் மாற்றி பேசிக்காடினாள்.

அனி சற்று நேரம் யோசித்தான். "லெ..லே ல பாட்டு லாம் இல்ல.. நீங்க போங்கு ஆடரிங்க.."

"இருக்கு.. இருக்கு.." வானதியும் அருளும் ஒன்றாக சொன்னார்கள்..

"பாரேன்.. புருஷன் பொண்டாட்டிக்கு எப்படி வேவ்லெங்த் மேட்ச் ஆகுது னு.." அனி அருளை சீண்ட, வானதி வெட்கத்தில் முகத்தை மூடிகொண்டாள்.

பேச்சை மற்றும் வகையல், "ஓகே னா.. ல வரிசை ல பாடுங்க.. ல, லா, லி.."

அனி தொண்டையை கனைத்து கொண்டான்...

"லைப் ல, வொய்ப் வந்துட்டா ரைட்டா தான் இருக்கணும்

வெயிட்டான பொண்ண பாத்தாலும் லைட்டா தான் சிரிக்கணும்

வீட்டுக்கு பிரண்ட்செல்லாம் வந்தா கெஸ்ட்டா தான் நடத்தனும் 

உன் மேல தப்பில்லாடியும் சைலேண்டா இருக்கணும்..

லல்ல லல்ல லல்ல லல்லா.. come on girls.."

மாலதியும் வானதியும் சேர்ந்துகொண்டனர். 

"லல்ல லல்ல லல்ல லல்லா.. லா.. "

அனி வெற்றிகரகமாக தன் பாடலை முடித்து விட்டு இப்பொழுது மாலதிக்கு வார்த்தை குடுத்தான்.

"மாலு, நீ படவேண்டியது மீண்டும் ல..."

மாலதி அவசர அவசரமாய் யோசித்துகொண்டிருந்தாள். சில நொடிகளில் அவளுக்கு ஒரு பாட்டு கிடைத்தது.

"லட்சம் வார்த்தைகள் லட்சம் வார்த்தைகள்

முற்றும் தீர்ந்தன இங்கே இங்கே..

வார்த்தை வந்தாலும் 

காதல் வராமல் 

வாழ்பவர் கோடியே..

காதல் வந்தாலும் 

வார்த்தை வராமல் வாழ்வது.."

பாட்டை பாதியில் முடித்துக்கொண்டு அருளை பார்த்தாள். 

அருள் ஒன்றும் புரியாமல் "என்ன ..?" என்றான்.

மாலதி சிரித்தாள், "த, தா, நீங்க பாடனும்.."

அருள் கண்மூடி சற்று யோசித்தான்..

"தோழியா என் காதலியா யாரடி என் கண்ணே..

தோழியா என் காதலியா யாரடி என் கண்ணே..

மடி மீது தூங்க சொல்கிறாய்,

தோள் மீது சாய்ந்து கொள்கிறாய்,

நெருங்கி வந்தால் நண்பன் என்கிறாய்..

ஓஹோ.. பெண்ணே..

ஏனடி என்னை கொள்கிறாய்

உயிர் வரை சென்று தின்கிறாய்

மெழுகு போல் நான் உருகினேன்

என் கவிதையே என்னை காதல் செய்வாய்.."

அருள் பாட பாட அங்கு வானதி குங்குமபூவாய் சிவந்து கொண்டிருந்தாள். 

மாலதி அவளை இன்னும் சீண்ட, "போதும் போதும் சார், உங்க சுசுவஷன் சாங்.." என்று கண்ணடித்தாள். 

வானதி ரகசியமாய் மாலதி கையை பிடித்து காதில் கெஞ்சினாள் "ப்ளீஸ் டீ.. சும்மா இரு..."

மாலதி அனைத்தையும் உடனுக்குடன் கைபேசியில் அருளிற்கு smsஅனுப்பிய விபரம் பாவம் வானதிக்கு தெரியாது..

அடுத்த மூன்று மணி நேரம் பாட்டு கதை என்று உற்சாகமாய் பொழுது போனது. தர்மபுரி வந்ததும் வண்டி ஓட்டும் பொறுப்பை அருள் ஏற்றுக்கொண்டான். அனி தன்னால் எவ்வளவு முடியுமோ மாலதியை அவ்வளவு சீண்டி கொண்டிருந்தான். பெருந்துறை தாண்டி அவினாசி செல்லும் வழியில் சாப்பிட வண்டியை நிறுத்தினார்கள். தனக்கு பசிக்கவில்லை என்று மாலதி வெறும் ஜூஸ் மட்டும் குடித்தாள். வானதி சப்பாத்தி மட்டும் போதும் என்று சொல்லிவிட, அருளும் அனியும் ஸ்பெசல் மீல்சை ஒரு கட்டு கட்டினர்.சாப்பிட்டு முடித்ததும் அனைவரும் காருக்கு வந்தனர்.

"செம்ம புல் டா சாமி. இந்த மாதிரி வெளிய வந்தா தான் நல்லா சாப்பாடு கிடைக்கும் போல..." 

அனி சொல்லி முடித்த அடுத்த நொடி மாலதி அனியின் காதை முற்றுகை இட்டாள்.

"ஆ.. ஐயோ நான் வானதிக்காக சொன்னேன். டெய்லி அருள் சமைகர்த தான சாபிட்ரா.. இப்படி வெளிய வந்தா நல்ல சாப்பாடு கிடைக்கும் னு சொன்னேன்.. நீ எவ்ளோ சூப்பரா சமைக்கற..." பாவம் என்று மாலதி விடுவித்தாள்

ஆனால் அந்த பக்கம் நின்ற அருள் அடுத்த காதை பிடித்தான்."ஏன்டா.. டெய்லி என் சாப்பாட காலி பண்ணிட்டு என்னையே கலாய்கிரியா நீ.."

"ஐயோ விடுங்க டா.. தெரியாம இப்படி மாடிகிட்டானே.." தலையில் அடித்துக்கொண்டு பின் முன் சீட்டில் ஏறப்போனவனை மாலதி தடுத்தாள்.

"நான் டிரைவ் பன்றேன்.. நீங்க ரெண்டு பேரும் நரைய சாப்டிங்க.. தூங்கிடுவிங்க.. அருள் நீங்க பின்னாடி போயிடுங்க.."

"வேணாம் மாலதி நாங்க பார்த்துக்குவோம்.. யூ டோன்ட் வொர்ரி.." அருள் பின்னே செல்ல யோசித்து இப்படி சொன்னான்.

மாலதி குரலை தாழ்த்தி பேசினாள், "ஹலோ, உங்களுக்காக நான் சாபிடாம வெறும் ஜூஸ் மட்டும் தான் குடிசிருக்கேன். மரியாதையா பின்னாடி போய் உக்காருங்க.. இல்ல.." ஒற்றை விரலை ஆடி மிரட்டினாள்.

"ரெண்டு பேரும் எப்படி சப்பிடாங்க.. இவங்கள வண்டி ஓட்ட சொன்னா பாதி வழில தூங்கிட மாட்டாங்க வானி..?"வானதிக்கு என்ன சொல்வதென்று தெரியாமல் தலையை மட்டும் ஆட்டினாள்.

அருள் பின்னே சென்று அமர்ந்து கொள்ள, மாலதி டிரைவர் இருக்கைக்கு வந்து சீட் பெல்ட் அணிந்து கொண்டாள்."போகலாமா..." என்றபடி இக்னிஷன் குடுத்தாள். 

அந்த கார் நிதானமான வேகத்தில் கோவை பாலக்காடு பைபாசில் பயணித்தது.முழுதாக மூன்று மணி நேரம் சென்றிருக்கும், மெல்லிய சத்தத்தில் கார்த்திக் விண்ணை தாண்டி வருவாயா.. என்று வினவி கொண்டிருக்க. மாலதி தவிர மற்ற மூவரும் தூங்கிக்கொண்டு வந்தனர். 

கண்ணாடி வழியாக பின் சீட்டை கவனித்து அனியை எழுப்பினாள்.கண்களை கசக்கி கொண்டு எழுந்தான்

"ம்ம்.. பார்டர் வந்தாச்ச.."

"இன்னும் கொஞ்ச நேரம் ஆகும். நம்ம ஆபரேஷன் ல, முதல் பகுதி சக்செஸ், பின்னாடி பாருங்க 

.."

பின்னே.. அருள் தலையை சீட்டில் சாய்த்து நன்றாக உறங்கிக்கொண்டிருந்தான். அவன் கைகளை பிடித்த படி வானதி அவன் தோளில் தலையை சாய்த்து அழகாய் தூங்கிக்கொண்டிருந்தாள். அனிருத் மாலதியை பார்த்து புன்னகைத்தான். 

"அங்கே பாருங்க .." மாலதி காட்டிய இடத்தில் ஒரு மஞ்சள் பலகை..

'பாலக்காடு மாவட்ட எல்லை ஆரம்பம்' அதன் கீழ் மலையாளத்தில் ஏதோ எழுதி இருந்தது.

அதே நேரம் ஸ்டீரியோ வில் அல்போன்ஸ் ஜோசப் தான் கிடாரை A-MAJOR, E-MINOR ல் மீட்டினார் 

"வரவேர்ப்பினு, மலையாளக்கரா.. மன சம்மதம் சொரியும்.. ஆரோமலே..."

14 . கோட்டயம் ரவிதாசன் 

"கடைகளில் சரம் சரமாய் தொங்கும் மல்லிகையை 

உனக்கு வாங்கி வர ஆசைதான்.. 

இருந்தாலும் பயப்படுகிறேன்,

நீ மறுத்துவிட்டால் 

அந்த மல்லிகை மனம் வாடுமே.." 

"முதல் முதல்ல இந்த இடத்துல ஆச்சி பண்ணவங்க சேரர்கள். அதனால இந்த இடத்துக்கு சேரளம் னு பெயர் வந்துச்சு. அதாவது சேரர்கள் இல்லம். அந்த சேரளம் கொஞ்சம் கொஞ்சமா மாறி கேரளம் ஆயிடுச்சு. அது தன் இப்போ கேரளா வா மாறி இருக்கு." திருச்சூர் தாண்டி அந்த வளைவு நெளிவும், ஏற்றமும் இறக்கமுமான பாதையில் மாலதி வண்டியை செலுத்திகொண்டிருக்க, அனிருத் தன் வரலாற்று திறமையை பறைச்சாற்றிக்கொண்டிருந்தான்.

"இல்ல இல்ல.. இங்க முழுக்க மலைகள் தான.. இந்த மாதிரி மலை சரிவு இருக்கறத சேரம் னு சொல்லுவாங்க.. அதுலேர்ந்து தான் சேரளம் , கேரளம் இப்டி இந்த இடத்துக்கு பேர் வந்துச்சு.." இது மாலதி 

"அப்படியா.. நான் எங்கயோ படிச்சேன், கேரா னா தேங்காயாம், ஆளம் னா ஊர். அதனால இத கேரளா னு சொல்றாங்க.." வானதி சமீபத்தில் கூகிள் ஆண்டவர் உதவியுடன் கேரளா பற்றிய தகவல்களை திரட்டி இருந்தது உபயோகமாய் முடிந்தது.

அருள்மொழி ஒன்றும் பேசாமல் ரோட்டை வேடிக்கை பார்த்துகொண்டு வந்துகொண்டிருந்தான். 

அவனை மாலதி சீண்டினாள், "என்ன Mr . அருள்மொழி வர்மர், நீங்க தான் ராஜராஜ சோழர் ஆச்சே உங்க கருத்த சொல்றது" 

"ஆங்.. என்ன சொல்லணும்.." அருள் தன்னிலைக்கு அப்பொழுது தான் வந்தான். 

"என்ன சொல்லனுமா.. போச்சு போங்க.. இப்போ நாங்க பேசினது ஒன்னு கூட காதுல விழலையா..?"

ஏதோ சமாளிக்க வந்த அருளை அனிருத் நிறுத்தினான், "அட நீ வேற மாலதி, சார் இந்த உலகத்துல இருந்தா தான, அவர் தான் பறந்துகிட்டு இருக்காரே.." 

பின்சீட்டிலிருந்த அருள் அனியின் தலையின் நறுக்கென்று கொட்டினான். 

வானதி மட்டும் ஒன்றும் புரியாமல் முழித்துக்கொண்டிருந்தாள்.

(நாங்களும் தான் என்று வாசகர்கள் நினைக்கவேண்டாம். வானதிக்கு முன்பே அருள் விழித்துவிட்டு, தன் மீது வானதி சாய்ந்துகொண்டிருந்ததை பார்த்து பயந்து, பின் காரின் ஒரு மூலைக்கு சென்று அமர்ந்து நாற்பத்தி நான்கு நிமிடங்கள் ஆகின்றன என்பது கொசுறு செய்தி)

சற்று நேரத்தில் கார் கடையும் கட்டிடமும் நிறைந்த திருசூரை தாண்டி அங்கமல்லி - பெரும்பாவூர் சாலையை அடைந்தது, மலையை குடைந்து சாலை வடித்து, இயற்கையின் அழகை தாராளமாய் இரு புறமும் குவித்து கிடந்தது. கண்ணுக்கெட்டிய தூரம் வரை மரகத பச்சை கம்பளிகள். தூரத்தில் வெள்ளை மேகம் சூழும் குன்றுகள். நேர்த்தியாக திட்டமிட்டு சதுரமான வெளிகளுக்குள் சின்ன சின்ன ஊடு வீடுகள். ஒவ்வொரு வீட்டையும் சுற்றி குறைந்த பச்சம் நான்கு மரங்கள். சும்மாவா சொன்னார்கள், கேரளத்தை கடவுளின் சொந்த இடம் என்று. அந்த அழகை, அழகிய வானதி, அழகான தன் கண்களால் மென்று விழுங்கிக்கொண்டிருந்தாள். 

கிட்டத்தட்ட பதினொரு மணி நேர பயணத்தின் முடிவில் கோட்டயம் நகரின் புறநகர் எல்லையை தொட்டனர். டோல் பூத் தாண்டிய பின்பு ஒரு சாய் கடையில் (அதான் கேரளாவிற்குள் அடி எடுத்து வைத்து விட்டோமே, இனிமேல் மலையாளம் நம் கதையில் கலப்பது தவிர்க்க முடியாதது) நிறுத்தினர். அடுத்ததாக அருள் காரை கோட்டயம் செல்லும் சாலைக்குள் செலுத்தினான்.தென்னை மரங்கள் சாலையின் இருபுறமும் கண்ணுக்கெட்டிய தூரம் வரை வரிசையாக நின்று இரண்டு புது ஜோடிகளை தலையாட்டி வரவேற்றன. சில இடங்களில் ரப்பர் மரங்களின் மேலே ஒரு கீறல் இட்டு அதிலேருந்து வடிந்த பால் அதனோடு கட்டப்டிருந்த வாளியில் விழுந்து நிரம்பி கொண்டிருந்தது. அழகான பெண்களும், ஆஜானபாகான ஆண்களும் அந்த பால் நிறைந்த வாளியை தூக்கிகொண்டு சென்றனர். 

சீமாட்டி ரவுண்டானவை தாண்டிய பின் கோட்டயம் ktdc ஹோட்டல் வந்தது. "Akshara Nagar Welcomes You" என்ற பெயர் பலகையை தாண்டி வண்டி உள்ளே சென்று நின்றது. மாலதி ஒரு ட்ராலி பேகும், வானதி ஒரு ட்ராலி பேகும் டிக்கியில் இருந்து எடுத்துக்கொண்டனர். அருள் தன் பையை கையில் எடுத்துகொண்டு செல்ல அனிருத் மட்டும் ஹாயாக நடை போட்டு சென்றான். இதை பார்த்து விட்ட மாலதி ஓடிச்சென்று தன் கையில் வைத்திருந்த இன்னொரு பையை அவன் தலையில் தூக்கி வைத்தாள்.ரிசப்ஷனுக்கு சென்று லுக்கேஜ்களை கீழே வைத்து விட்டு ர்சப்ஷனிச்டை அணுகினான். 

நெற்றியில் சந்தனுமும் அதன் கீழு குங்குமமும் வைத்திருந்த அந்த பெண் இவர்களை பார்த்து சிரித்தாள். பட்டு பார்டர் வைத்த ஒரு வெள்ளை சுடிதார் அணிந்திருந்தாள். இப்பொழுது தான் ஷிப்ட் ஆரம்பித்திருக்கும் போல, சுருண்ட ஈரமான நீளமான கூந்தலை லூசாக நுனியில் கட்டி அருகில் இருந்த டேபிள் பானின் காற்றில் உலற விட்டிருந்தாள். "சுஷ்வாகதம் சார், வரவேணும் மேடம்.."

பந்தாவாக அவளுடைய வணக்கத்தை எற்றுகொண்டான் அனி, "Mr. & Mrs Anirudh, Mr & Mrs Arulmozhi"

பிங்க் நிறத்தில் சாயம் பூசிய விரல்களை கீ போர்டில் தட்டினாள். அவளது பெரிய விழிகள் ஒரு சிறிய தேடல்களுக்கு பின் சிரித்தது. "புக் ஆயிருக்கு சார். ஒரு நிமிஷம்.. ரூம் 12, 13" என்று சொல்லிவிட்டு எழுந்தாள். வரவேற்பறை அருகில் உள்ள அறைக்கு முன்பு சென்று குரல் கொடுத்தாள். "ரவி..."

"அவரே 12 ,13 முரிகலேளிக்கு கொண்டுபோகு.. பெட்டிகள் எடுக்கு .." என்று வந்தவனிடம் சொல்லிவிட்டு அனிருதை பார்த்தாள். "இரண்டு டபுள் பெட்ரூம் சார். கோட்டயத்துக்கு ஒரு சுக வாசம் ஆஷாம்சிக்குனு.."

"இங்க கோட்டயம் குமாரகோம் சுத்தி பார்க்க கைட் கேட்டிருந்தேன். நேத்து போன் பண்ணப்போ.." அவளிடம் பேச்சை வளர்த்தான் அனி. அவன் கேள்வியின் உண்மையான காரணத்தை புரிந்து கொண்ட மாலதி அவனை இடித்துவிட்டு ஜாடியை முறைத்தாள்.

"அது இவனே சார். ரவி தாசன்..இவன் நிங்களே இவ்விடம் ஒக்கே கணிச்சு தரும்.. கோட்டயம் அதினு சுத்தும் ஒக்கே.."

ரவிதாசன் என்ற பெயரை கேட்டதும் ஏனோ வானதிக்குள் ஒரு இனம் புரியாத நடுக்கம் உண்டானது. வானதி சற்று தயங்கி தயங்கி அந்த ரவிதாசனை பார்த்தான். ஆறு அடி ஆறு அங்குலம் இருப்பான், காக்கி பேண்டும் வெள்ளை சட்டையும் அணிந்திருந்தான். நீலாமான சுருள் முடியை ரப்பர் பேண்ட் வைத்து கட்டியிருந்தான். அதில் சில முடிக்கற்றைகள் அவன் முகத்தின் முன்பு சுருண்டு கிடந்தன. நெற்றியின் ஓரத்தின் நீளமான வெட்டு தழும்பு. அவன் கண்கள் தன்னையே குறுகுறுவென்று பார்ப்பது போல உணர்ந்த வானதி தன் பார்வையை வேறு எங்கோ திருப்பிகொண்டாள். 

அந்த ரவிதாசன் வேக வேகமாய் வந்து ட்ராலி பேக் இரண்டையும் தன் இரண்டு கையில் அலேக்காக தூகினான். " அது பஸ்ட்புளோரில் உண்டு.. லிப்ட் ஒன்னும் உபயோகிக்கண்டா " என்று சொல்லி விட்டு யாருடைய பதிலையும் எதிர்பார்க்காமல் விடுவென்று மாடி படிகள் ஏறினான்.

"இவனையெல்லாம் பெத்தாங்களா, இல்ல ஆர்டர் குடுத்து சென்ஜான்களா? ஏதோ மந்திரம் போட்ட மாதிரி பேசறான். சரி வாங்க போகலாம் " என்று அனி கூற அனைவரும் ரவிதாசனை பின் தொடர்ந்தனர். 

வானதியை அவள் உல் உணர்வு ஏதோ ஒரு பயங்கரம் நடக்க போகிறது என்று விடாமல் எச்சரித்துகொன்டே இருந்தது.முதல் மாடிக்கு சென்றதும் அருகருகே இருந்த இரண்டு அறைகளை திறந்து விட்டான். ஒரு சாவியை அனிருதிடம் கொடுத்து, இன்னொன்றை அருளிடம் கொடுத்தான். அனி மாலதி ஒரு அறைக்குள்ளும், வானதி அருள் ஒரு அறைக்குள்ளும் சென்றனர்.புது மாப்பிளை அனிருதின் அறைக்குள்ளே நாம் நுழைவதற்கு இடம் தரமால், அவன் பட்டென்று கதவை 

சாத்திவிட்டான். அதனால் நாம் அருளின் அறைக்குள் செல்வோம் (அனிருதின் அறைக்குள் என்ன நடக்கும் என்று வாசகர்கள் கவலை படவேண்டாம்.. அங்கே ஒன்றும் நடக்க போவதில்லை) 

அருளும் வானதியும் அறையின் வெளியே நின்று அறையை பார்வையால் அளவேடுத்தனர். வெள்ளை மார்பில் போட்ட தரை, அறையின் கடைசி மூலையில் ஒரு குளியல் அரை. அடுத்த மூலையில் சின்னதாய் ஒரு டிவி. நடுவில் மூங்கிலில் பின்னப்பட்ட இரண்டு பெரிய நாற்காலிகள், அதன் முன்னே கண்ணாடி போட்ட போட்ட ஒரு சின்ன டீப்பாய். சின்ன பால்கனியாக இருந்தாலும் அங்கிருந்து பார்த்தால் அருகில் உள்ள கோவில் கோபுரம் அழகாய் தெரிந்தது வானதிக்கு பிடித்திருந்தது. வெள்ளை நிற சுவர்களும், நீல நிற திரைகளும் அந்த அறைக்கு குளுமையான ஒரு அழகை கொடுக்க, இருவரையும் அதிர்ச்சியில் தள்ளியது அறையின் மையத்தில் இருந்த கட்டில்.. ஒரே ஒரு கட்டில். அது டபுள் காட்டாக இருந்திருக்க வேண்டும். இரண்டையும் ஒன்று சேர்த்து அதன் மீது மேத்தை போட்டு, பிங்க் நிறத்தில் இரண்டு சிறிய தலையணையும் போட்டு வைத்திருந்தார்கள்.

அருள் ஒன்றும் வெளிக்காடிக்கொள்ளாமல் உள்ளே வந்து தன் கையில் இருந்த லக்கேஜை வைத்தான்."நான் முதல்ல குளிசிடறேன். அப்புறம் நீ குளிச்சிட்ட பக்கத்தில இருக்கும் திருனக்கரா கோவிலுக்கு போயிட்டு வந்துடலாம்.." அவளிடம் பதிலை எதிர்பார்க்காமல் உள்ளே ஓடினான். 

வானதி அங்கிருந்த ட்ரெஸ்ஸிங் டேபிள் முன்பிருந்த ஸ்டூலில் அமர்ந்தாள். கண்ணாடியில் தன்னை பார்த்தாள். நாள் முழுதும் ஏஸியில் இருந்ததால் முகத்தில் என்னை வடிந்து ஒட்டிகொண்டிருந்தது. காலையில் வாய்த்த மை இடது கண்ணில் கலைந்திருந்தது. காலையில் தலைகுளித்து துவட்டி பேண்ட் போட்டு வைத்திருந்தாள் ஆனால் முடி கன்னாபின்ன வென்று கலைந்திருந்தது. வளையல்களை கழட்டி அருகில் வைத்தாள். தன் நேற்றில் ஒட்டியிருந்த ஸ்டிக்கர் போட்டி எடுத்து கண்ணாடியில் வாய்த்த போது அதை கவனித்தாள். ஏதோ ஒரு நிழலுருவம் கண்ணாடியில் பிரதிபலித்தது. பயந்து போய் திரும்பி பார்த்தாள். அங்கே ரவிசசன் கதவோரம் நின்று கொண்டிருந்தான்.

வானதி சடாரென்று எழுந்து என்ன என்று ஜாடையில் கேட்டாள்.

"தண்ணீ.."

வானதிக்கு எரிச்சலாக வந்தது. டீப்பாய் மீதிருந்த ஜக்கை எடுத்தாள். காலியாக இருந்தது. திரும்பி அவனிடம் அதனை கவிழ்த்து காட்டினாள்.

"ஞான் கொண்டுவரட்டா" அவன் முகத்தில் சலனம் ஏதும் காட்டாமல், கேட்டான்.

வானதிக்கு இன்னும் கோபம் போத்துகொண்டு வந்தது. "No thanks" என்று கூறி அவனிடம் பதிலை எதிர்பார்க்காமல் கதவை மூடி தாள் இட்டால். பின்பு ஒன்றாக இருந்த இரண்டு கட்டிலையும் பிரித்து நடுவில் மூன்று அடி இடைவெளி விட்டு போட்டாள். 

சற்று நேரத்தில் அருள் குளித்து விட்டு வெளியே வந்தான், பிரித்து போட்ட கட்டிலை பார்த்து மனதுக்குள் நொந்து கொண்டான்.. ஈர தலையை துவட்டி கொண்டே வந்தவன் வானதி அருகே வந்து கண்ணாடியில் தன்னை பார்த்துகொண்டே தலை சிலுபினான். அவன் முடியில் கோர்த்திருந்த ஈரம வானதியின் முகத்தில் அடித்தது.

"ஐயோ.. சாரி. கவனிக்கல..." வானதி கண்களை மூடிக்கொன்டதை பார்த்து விட்டு அருள் மன்னிப்பு கேட்டான்.

"இல்ல... பரவால.. தெரியாம தான.." என்று விட்டு பேசாமல் இருந்தாள்.

"கேரளா செமையா இருக்க ல.." சீப்பை எடுத்துகொண்டு தலை வார ஆரம்பித்தான்.

"ம்ம்.. ஆமா.. சரி நான் குளிசிட்றேன்.." அதற்கு மேல் பேச்சை வளர்க்காமல் குளிக்க ஆயுத்தமானாள். பையிலிருந்து தன் துண்டையும் மாற்று துணியும் எடுத்துகொண்டாள். தன் சுடிதாரோடு ஊகித்து வைத்திருந்த நீல நிற துப்பட்டாவை கழட்டி ஹேங்கரில் போட போனவள் அருளின் சட்டியை கவனித்தாள். அவனின் வலது கை தோலின் மேல் ஏதோ கருப்பாக இலுப்பி இருந்தது.. அதை தொட்டாள், கையேடு ஓட்டி கொண்டது. வானதிக்கு சற்று நேரத்தில் புரிந்தது.. அது கண் மை.. என்ன நடந்திருக்கும் என்று ஒரே நொடியில் புரிந்துகொண்டாள். உள்ளுக்குள் எழுந்த சிலிர்ப்போடு குளியல் அறைக்குள் புகுந்தாள்.

அதே நேரம் கீழே சென்றுகொண்டிருந்த ரவிதாசனின் கைபேசி கூவியது.அது வரை மலையாளத்தில் பேசின ரவி தெளிவான தமிழில் போனில் பேசினான்.

"சொல்லுங்க சார்"

அடுத்த முனையில் ரகசியமான அந்த குரல் கேட்டது "என்ன ரவி பொண்ண பாத்துகிட்ட இல்ல.."

"பார்த்துகிட்டேன் சார். பாத்துக்கிறேன்.."

"ஆள் லாம் ரெடி தான..""ரெடி சார். நீங்க பயப்படதிங்க.. தூக்கிடலாம்..."

"ரெண்டு பொண்ணுங்க வந்துருக்காங்க யா.. மாத்தி தூக்கிட போறீங்க.."

"இல்ல சார். அதான் போட்டோ இருக்கே. நான் நல்லா பார்த்துகிட்டேன் சார்.."

"சரி.. ஓகே .. நாளைக்கு நைட் பத்து மணிக்கு.."

"ஓகே சார்.." போனை கட் செய்தான். தன் பாகெட்டில் இருந்த படத்தை எடுத்து உள்ளங்கையில் வைத்தான். அதில் பாஸ்போர்ட் சைசில் வானதி வசீகரமாய் சிரித்துக்கொண்டிருந்தாள் 

15. சேலையில் வந்த தேவதை 

புற்களின் மேனியிலும், செடி கொடிகளின் நுனியிலும் படர்ந்திருந்த ஈரத்தை உருக்கி கேரளா நாட்டு கதிரவன் தரைக்கு தாரை வார்த்துக்கொண்டிருந்தான். இக்கரைக்கு இக்கரை கூட பச்சை என்று எங்கு பார்த்தாலும் அந்த காலை வேளையில் கோட்டயம் நகரம் பச்சை வண்ணத்தில் குளுமையாக இருந்தது. அதிகாலையில் எழுந்து விட்ட சேட்டன்கள் டீ கடைகளில் கூடி அன்றைய தினத்தின் அரசியல் பொருளாதார பிரச்சனைகளை அக்கு வேறு ஆணி வேறாக பிரித்து கொதிதுகொண்டிருந்த நீரை விட சூடாக விவாதம் பண்ணிகொண்டிருந்தனர். சூரியனிக்கு முன்பே எழுந்து குளித்துவிட்ட பெண்கள்(ஆங்.. அவங்களை சேச்சி னு சொல்ல மாட்டேனே !) வீட்டின் முகப்பை பூக்கோலம் கொண்டு அலங்கரித்துகொண்டிருந்தனர். விட்டால் தரையை தொட்டுவிடும் கூந்தலை இரண்டு பங்காக பிரித்து பாம்பை போல பின்னி, ரிப்பன் கட்டி, கையில் இரண்டு புத்தகம் எடுத்துகொண்டு சில பள்ளிகூட பெண்கள் டியூஷனுக்கும் அவர்களை தொடர்ந்து யுவன்கள் சைக்கிளிலும் சென்று கொண்டிருந்தனர். மரங்கள் சூழ்ந்திருந்த வீட்டின் வாசலில் பிரம்பு நாற்காலி போட்டு மருமகள் குடுக்கும் காபிக்கு காத்துகொண்டு 'மனோரமாவை' கையில் வைத்திருந்தனர் நேற்றைய யுவன்கள். 

அரை எண் 12ல் அருள்மொழி இன்னும் தூக்கத்திற்கு டாட்டா சொல்லாமல் கனவில் சஞ்சரித்துக்கொண்டிருந்தான். அநேகமாய் அந்த கனவில் வானதி வந்திருக்க வேண்டும், ஏகத்திற்கு ஜொள்ளு விட்டுபடி உதட்டில் ஒரு சிரிப்பை பொருத்தியிருந்தான் (கனவிற்குள் சென்று அதனை பார்த்துவிட்டு கதை சொல்லும் திறமை அடியேனுக்கு இல்லை. எனவே அவன் கனவில் வந்ததை நாம் அனுமானம் செய்து கொள்வோமாக.. வேண்டுமென்றால் வாசகர்கள் தங்கள் சொந்த கற்பனை குதிரையை தட்டிவிட்டு கொள்ளலாம்) 

சற்று நேரத்தில் அருளின் முகத்தில் லேசாக தண்ணீர் துளிகள் விழுந்தன. அருள் இன்னும் சிரித்தானே தவிர எழ வில்லை. அவன் மீது தண்ணீரை லேசாக தெளித்த விரல்கள் இப்பொழுது தண்ணீரை ஜக்குடன் சேர்த்து அவன் மீது கவிழ்த்தது.. அருள் பதறி அடித்துக்கொண்டு எழுந்தான்..

"ஐயோ.. வானதி.. காலையிலே என்ன இது விளையாட்டு.."

தலையில் இருந்து வழிந்த நீர் அவன் பார்வையை மறைத்தது. இமைகளை மூடி தலையை சிலுப்பினான். கண்ணை துடைத்துக்கொண்டு பார்த்தான். வானதி சிரித்துகொண்டு மங்கலாய் தெரிந்தாள். இடுப்பில் கையை வைத்து கொண்டு நின்றிருந்தாள். நீல நிறத்தில் சட்டையும் வெள்ளை நிறத்தில் பேண்டும் அணிந்திருந்தாள். ஐயோ.. இது என்ன வானதிக்கு மீசை இருக்கிறது..

"வானதி.. என்னாச்சு உனக்கு.."

"நாசமா போச்சு.. டேய் அசிங்க அசிங்கமா என்கிட்ட திட்டு வாங்கறதுக்கு முன்னாடி மரியாதையா எந்திரிச்சிடு.." அனிருத் காலால் அருளை உதைத்து எழுப்பினான். 

"ஹி ஹீ.. அனி நீயாடா.." வழிந்தி கொண்டிருந்த தண்ணீரை துடைத்து அருளும் வழிந்தான்.

"ஹே ஹே .. அனி நீயாடா.." அனி அவனை போல பேசிக்காட்டினான். "என்ன மச்சி.. மார்னிங் ரொமாண்டிக் கனவு போல.. டூயட் பாட எங்க போனிங்க.."

அருள் எழுந்து நின்று உடம்பை முறுக்கினான், "அட ஏண்டா நீ வேற.. இங்க பாரு. கட்டில் ரெண்டும் தனி தனியா கெடக்கு.."

"விடு விடு.. அங்கயும் இதே நிலைமை தான்.."

"அடப்பாவி என்ன டா சொல்ற.." அருள் உள்ளுக்குள் வந்த சிரிப்பை மறைத்து கொண்டு வருத்ததுடன் விசாரிப்பது போல பாவனை செய்தான்.

"நான் அடப்பாவி இல்ல டா. அப்பாவி.. நீ தான் பாவி.. "

"அதலாம் விடு. நீ என்ன இங்க இருக்க. வானதி எங்க..?" டூத் பிரஷீல் பேஸ்ட்டை பிதுகினான். துண்டை எடுத்து தன் தோளில் போட்டு கொண்டு பாத்ரூம் வாசலில் நின்று கொண்டு கேட்டான்.

"இந்த பொண்ணுங்க பண்றதும் நினைக்கிறதும் எப்ப டா புரிஞ்சிருக்கு. கொஞ்ச நேரம் முன்னாடி ரூம் க்கு வந்தா. மாலதி என்ன இங்க தொரத்தி விட்டுட்டா. உன்ன சீக்கிரம் குளிக்க சொல்லி கீழ சாப்பிட கூட்டி வரணுமாம். சீக்கிரம் வாட ராஜா.." 

"ஹ்ம்.. ஓகே.." உள்ளே சென்று பாத்ரூம் கதவை தாளிட்டான். பதினைந்து நிமிடங்களில் குளித்து துவட்டிகொண்டு வெளியே வந்தான். அங்கே டீப்பாய் மீது ஒரு சிகப்பு சட்டையும் நீல ஜீனும் இருந்தது. 

"உன் மனசுல நீ என்ன நெனச்சிக்கிட்டு இருக்க.." 

அனிருத் நிமிர்ந்தான். சுற்று முற்றும் பார்த்தான்.

"டேய் கேட்கிறேன் ல" அருள் அதட்டினான்.

"நான் என்ன நினைக்ரேனா..?? என்னைய " அனி குழப்பமாய் பார்த்தான்.

"ஆமா.. உன்ன தான். நான் என்ன போடணும்னு நீ டிசைட் பன்றியாக்கும். நீ இல்லடா.. யாருமே டிசைட் பண்ண முடியாது .. என் விருப்பபடி தான் நான் டிரஸ் பண்ணுவேன். நான் இன்னிக்கு ப்ளாக் அண்ட் ப்ளாக் தான் போடப்போறேன்.." சொல்லிகொண்டிருக்கும் பொழுது அருளின் கைபேசி ஒலித்தது.

"ஹலோ வானதி.." ஆம்... அழைத்து வானதி தான்.

"என்ன குளிச்சாச்சா..??"

"ஓ.. ஆச்சே.. இப்போ தான். ஜஸ்ட நொவ்.."

"ஆமா.. இவர் பெரிய மேஜர் சுந்தர்ராஜன்.. சொன்னதையே இங்கிலீஷ்ல டிரன்ச்லேட் பண்றான்.." அனிருத் அருளின் மேல் ஒரு தலைகாணியை வீசினான்.

"உங்களுக்கு டிரஸ் எடுத்து வச்சுருக்கேன்.."

அருள் நாக்கை கடித்துகொண்டான். "ஆ.. பாத்தேன் வானதி. எப்படி எனக்கு பிடிச்ச டிரஸ்ஸ கரைக்ட்டா எடுத்து வச்ச.." 

லேசாக திரும்பி அனியை பார்த்தான். அவன் ரூமின் ஓரத்தில் செங்குத்தாய் நின்றிருந்த விளக்குமாரை கையில் எடுத்துகொண்டான்.

"ஓகே.. நீங்க சீக்கிரம் கீழ ரெஸ்டாரன்ட் வாங்க. நாங்க லிப்ட் பக்கத்தில ஒரு மீன் தொட்டி இருக்கு ல. அங்க நிக்கிறோம்."

"யா.. கமிங் இன் டென் மினிட்ஸ்" போனை கட் செய்து விட்டு அனியிடம் அடி வாங்காமல் தப்பித்து ஓட தயார் ஆனான்.

ஒரு வழியாக அனியை சமாதானம் செய்து வானதி எடுத்து வைத்த உடைகளை அணிந்து கொண்டான். கண்ணாடியில் சென்று இருண்டு முறை தன் தலையை வாரி தொட்டு பார்த்து சரி செய்துகொண்டான். கடைசி டச்சாக வானதிக்கு பிடித்த அடிடாசை எடுத்து தாரளாம தன் மீது பீய்ச்சிகொண்டான். அறையை பூட்டிவிட்டு லிப்டை நோக்கி சென்றனர். உள்ளே சென்று கிரவுண்ட் புளோர் பட்டனை அழுத்தினான். அரை நிமிடத்தில் லிப்ட் கீழே வந்து கதவை திறக்க வெளியே வந்த இருவரும் அப்படியே ஒரு கனம் உறைந்து நின்றனர்.

வானதியும் மாலதியும் மலையாள மண்ணின் பாரம்பரிய உடையான வெள்ளை பட்டு சேலை அணிந்து வரவேற்பறையில் அமர்ந்திருந்தனர். ஒரே மாதிரியான பட்டு டிசைன், அதை ஒரே மாதிரி இருவரும் அணிந்திருந்தனர். நெற்றியில் ஈரமாய் சந்தனம், அசல் மலையாளத்து மங்கையர்களாக உட்க்கார்ந்திருந்தனர். இவர்களை பார்த்து புன்னகைத்து கொண்டே மாலதி எழுந்து வந்தாள்.

தன்னையே விழுங்கி விடுவது போல் பார்த்துகொண்டிருந்த அனிருத் முன்பு விரலை சொடுக்கினாள்.

"ஹலோ.. என்னாச்சு.."

சில நொடிகள் மூச்சு விடவும் மறந்திருந்த அனி சுய நினைவிற்கு வந்தான். "மாலு.."

"ம்ம்.. சொல்லுங்க.." மாலதி அதை தானே எதிர்பார்த்தாள்.

"யூ ஆர் அமேசிங்.." விரிந்த விழிகலோடு அனிருத் கூறினான்

மாலதி லேசாய் வெட்கப்பட்டாள். "தேங்க்ஸ்.. சரி வாங்க சாப்பிட போகலாம்.. அருள் வாங்க போலாம். ஏய் வானி, வாடி.. அந்த மலையாள பேப்பர வச்சிக்கிட்டு அருள் முன்னாடி சீன் போடறியா.."

தன் கையில் இருந்த மனோரமாவை தூக்கி வீசி விட்டு வானதி எழுந்தாள். அருளை நோக்கி ஒரு மெதுவாய் வந்தாள். அவள் நடந்து வந்தாளா இல்லை மிதந்து வந்தாளா என்று ஒரு பட்டி மன்றமே நடத்தலாம். உலர்த்தி லேசாக பின்னியிருந்த வானதியின் நீண்ட கூந்தல் அவள் நடைக்கு கட்டு படாமல் அங்கும் இங்கும் அசைந்து ஆடியது. வானதி இன்று ஏனோ பிரகாசமாய் தெரிந்தாள். அருளின் முன்பு வந்து நின்றாள்

"போலாமா...??"

"ம்ம்.. போலாம்.." அப்பொழுது தான் அருள் மீண்டான், அந்த அழகின் திடீர் தாக்குதலில் இருந்து..

தேங்காய் புட்டு, சுண்டல், ஆப்பம் என்று கேரளத்து காலை உணவுகளை நால்வரும் ருசி பார்த்தனர். சாப்பிடும் பொழுது வழக்கம் போல வானதி அமைதியாகவே இருந்தாள். சாப்பிட்டு விட்டு அனியும் மாலதியும் கை கழுவ சென்றனர். கேரளத்து ஸ்பெஷல் டீ யான, காட்டா சாயா வேண்டும் என்று அருள் சொல்ல அது வரும் என்று அவன் உட்கார்ந்திருந்தான். அவனோடு போகலாம் என்று நினைத்த வானதி, அங்கேயே உட்கார்ந்திருந்தாள். திரும்பி வந்த அனி அவளை கிளப்பி விட்டான்.

"கை காயுது பார். அது வர டைம் ஆகும்.. நீ போயிட்டு ஹன்ட் வாஷ் பண்ணிட்டு வந்துடு பா.."

சரி என்று வானதி எழுந்து செல்ல அருளும் உடனே எழுந்தான்.

"டீ வர டைம் ஆகும் போல.. கை காயுது பார். நான் போயிட்டு ஹன்ட் வாஷ் பண்ணிட்டு வந்துடறேன்.."

மாலதியும் அனிருதும் கலகலவென சிரிக்க கண்டுகொள்ளாமல் அருள் நழுவினான்.

வாஷ் ரூமில் கை கழுவிக்கொண்டிருந்த வானதி கண்ணாடியில் தெரிந்த அருளை பார்த்து புன்னகைத்தாள்.

"டீ வந்துடுச்சா.. அதுக்குள்ள குடிச்சிடிங்களா.." கேட்டுவிட்டு திரும்பினாள். கர்சிப்பால் கையை துடைத்து கொண்டாள்.

"இல்ல.. வந்து.. டைம் ஆகும் போல.." வார்த்தைகளை பலாப்பழ அல்வாவை போல குழைத்தான்.

வானதி நகர்ந்ததும் அருள் வாஷ் பேசினின் குழாயை திறந்து விட்டான். கண்ணாடியின் பின்னாடி நின்றுகொண்டிருந்த வானதியை பார்வையால் திருடிக்கொண்டிருந்தான். 

தயங்கி தயங்கி நிமிர்ந்த வானதி அருள் திரும்பியதும் கேட்டாள்.. "இந்த டிரஸ்ல நான் எப்படி இருக்கேன்னு சொல்லவே இல்லையே.."

அருள் திகைத்தான். வானதியா இது.. மெதுவாக அவளை நேரிடையாக பார்த்தான். அவளின் பெரிய விழிகளை அவன் ஒரு முறைகூட நேருக்கு நேராக சந்தித்ததில்லை. இப்பொழுது அவன் தயக்கத்தையும் பயத்தையும் உடைத்து அவளுடைய கண்களை பார்த்தான்.

"சிறகு களைந்துவிட்டு ஒரு தேவதை. சேலை உடுத்திக்கொண்டது.." அருள் கூரிய வார்த்தைகள் அவன் கண்களின் வழியே உள்ளே நுழைந்து, தமனி வழியாக இதயத்தை அடைந்து, ரத்தத்தை சிரையில் அள்ளிக்கொண்டு அவள் கண்ணத்தில் வந்து பாய்ச்சியது. இப்படி ஒரு பதிலை சற்றும் எதிர்பார்க்காத வானதி வெட்கத்தில் வியர்த்தே விட்டாள். இரவுரும் சென்று அனி மாலதியுடன் சேர்ந்து கொண்டனர். 

வானதி இன்னும் பிரமித்த படி இருந்தாள். சர்வர் கொண்டு வைத்த காட்டா சாயவை அருள் உறிஞ்சி கொண்டிருந்தான்.

"உங்களுக்கு கவிதை சொல்ல வருமா..?? அதும் இவ்ளோ ஸ்பான்டெணியஸ்ஸா..? எனக்கு தெரியவே தெரியாது" அருளிடம் கேட்டே விட்டாள். 

'ஆங்.. " அருள் நிமிர்ந்தான்

"ஆகா.. உன் கிட்டயும் கவிதை சொல்றேன் பேர்வழி னு மொக்கை போட்டானா..??" அனிருத் பெரிதாய் சிரிக்க ஆரம்பித்தான்.

"ஓய் என் கிண்டல் பண்றிங்க.. அருள் நல்லா தான கவிதை எழுதுவார்.." யோசிக்காமல் பேசிய மாலதி சட்டென்று நிறுத்தினாள். லேசாக நாக்கை கடித்துக்கொண்டாள். அனி 

அவளை பார்த்து முறைத்தான். ஆனால் வானதி இதையெல்லாம் கவனித்ததாக தெரியவில்லை.. நடக்கவிருந்த விபரீதம் நடக்காமல் போனதை நினைத்து அனி பெருமூச்சி விட்டான். (அது என்ன விபரீதம் என்று வாசகர்களால் ஊகிக்க முடிந்தால் நீங்கள் மாலதி போல பலே பேர்வழி டைப். புரியவில்லை என்றால் வானதி போல இன்னோசென்ட் .. )

"அருள்மொழி வர்மர் என்ன கவிதையை சொல்லி வேளிர் குல வானதியை மடக்கினாரு?? சொல்லுங்க கேட்போம்.." மாலதி அவசரமாய் பேச்சை மாற்றினாள். அருள் வாஷ்ரூமில் கூறியதை வானதி சொன்னதும் 'ஓ....' என்ற படி மாலதி கை தட்டினாள்.

பில்லை கொடுத்து விட்டு நால்வரும் வெளியே வந்தனர். மாலதி வானதியை முன்னால் நடக்கவிட்டு அருளை மட்டும் பின்னால் இழுத்தான் அனிருத்,

"என்ன டா.. நீ கவிதை எழுதுவேன்னு வானதிக்கு தெரியாதா.."

"ம்ஹ்ம்.."

"இப்போ தான் முதல் முதல உன் கவிதை திறமைய அவ கிட்ட காட்டினியாக்கும் .."

"ம்ம்.. ஆமா டா.. சும்மா அசந்துட்டா.."

"அசைந்தது லாம் இருக்கட்டும்.. அதுக்கு ஏன்டா வைரமுத்து கவிதைய சுட்ட..??"

அருள் அசடு வழிந்தான்.. "ஹி ஹி.. அப்போதைக்கு ஏதும் புதுசா தோனல.. அதான்.. ஆமா உனக்கெப்படி தெரியும்.."

"போன வாரம் தான் தண்ணீர் தேசம் புக் படிச்சேன்.. போ.. வானதி அதை படிக்காம பாத்துக்கோ.." அவனை நெட்டி தள்ளினான்.

காருக்குள் முன்பே வானதியும் மாலதியும் பின் சீட்டில் உட்கார்ந்திருந்தனர். அருள் டிரைவர் சீட்டில் உட்கார, அனி பின் சீட்டில் மாலதி அருகே அமர்ந்தான்.

"அதான் பிரன்ட் ல இடம் இருக்கு ல.. அப்புறம் என்ன இங்க.. " மாலதி அனியை தோல்களால் இடித்தாள்.

"நம்ம கூட கைடு வராரு மாலு.."

"கைடா.. யாரு..?" வானதி ஆச்சர்யமாய் கேட்க.. முன்கதவை திறந்து கொண்டு உட்கார்ந்தான் ரவிதாசன்..

16. கடத்தினான்..

"என் மீது நீ

கோபப்பட்ட நாட்களில்

பேசிக்கொண்டதெல்லாம் 

என் மௌனமும் உன் கொலுசும் தான்.."

கார் கிளம்பிய இரண்டு நிமிடத்தில் மாலதி அருளிடம் பாட்டு போட சொன்னாள். அருள் தன் முன்பிருந்த மியூசிக் சிடத்தை தட்டி விட்டான். சைந்தவியின் இனிமையான குரல் ஒலிக்க வானதி கண்களை மூடி அந்த பாட்டில் மூழ்கினாள்.

"பிறை தேடும் இரவிலே உயிரே

எதை தேடி அலைகிறாய்

கதை சொல்ல அழைக்கிறேன் உயிரே

அன்பே நீ வா.."

தன்னையே மறந்து வானதி அந்த பாடலோடு கலந்தாள். சைந்தவியோடு சேர்ந்து அவளும் பாட ஆரம்பித்தாள்.

"இருளில் கண்ணீரும் எதற்கு

மடியில் கண்மூட வா..

அழகே இந்த சோகம் எதற்கு

நான் உன் தாயும் அல்லவா.."

வானதி பாடலோடு சென்றது அழகான குரலில் பாட அருள்மொழிக்கு ஒரு உந்துதல் ஏற்பட அடுத்த வரிக்கு ஜி.வீ.யுடன் அருள் கலந்துகொண்டு பாடினான்.

"உனக்கென மட்டும்

வாழும் இதயமடி

உயிருள்ள வரை நான் 

உன் அடிமையடி"

அனியும் மாலதியும் நம்ப முடியாமல் பார்த்துக்கொண்டிருந்தார்கள். மாலதி ரகசியமாய் அனி யின் காதை கடித்தாள்.

"இட்ஸ் ஹப்பனிங் அனி.."

ஆனால் அடுத்த நொடி ஓடிக்கொண்டிருந்த பாடல் நின்றது. என்னாச்சு என்று வானதி எட்டி பார்த்தாள். ரவிதாசன் தான் பாடலை நிறுத்தினான். தன் கையில் வைத்திருந்த மெமரி கார்டை பிலேயரோடு இணைத்து மீண்டும் அதை உயிர்பித்தான். நன்கு பழக்கப்பட்ட ஸ்ரியா கோஷேல் குரலில் அந்த மலையாளப் பாடல் ஓட ஆரம்பித்தது 

"பதிநேழின் பவுர்ணமி காணும்

அழகெல்லாம் உள்ளோரு பூவினு 

அறியாது இன்னே இந்தே இந்தே தணக்கம்

புது மினுக்கம்

சிறு மயக்கம் .."

வானதிக்கு கோபம் கோபமாய் வந்தது. "என்ன இது.. என்னக்கு ஒன்னுமே புரியல.. தமிழ் பாட்டு போடுங்க.."

ரவிதாசன் திரும்பாமல் கண்ணாடியை பார்த்து பேசினான், "சினிமா பாடலே. நீலத்தாமரா.." 

"எங்களுக்கு ஒன்னும் புரியல இந்த பாட்டு.." உஷ்ணமாக சொன்னாள்.

"ஞான் எந்து செய்யணும்??" 

"முன்னாடி ஓடின பாட்டு போடுங்க. அனாவசியமா நீங்க ஆதில கைய வைக்காதிங்க.."

அனிக்கு தர்ம சங்கடமாய் போய்விட்டது. ஏன் வானதி இந்த கைடுடன் இப்படி சண்டை போடுகிறாள். மாலதி நல்லவேளையாக குறுக்கிட்டாள்.

"விடு மாலதி.. கேப்போம், நல்லா தான் டி இருக்கு பாட்டு.."

ரவிதாசன் தான் பாக்கு கறைபடிந்த பல்லை காட்டி சிரித்தான். வால்யூமை அதிகபடுத்தினான்.

"கலியும் சிரியும் நிறையும் கனவில்

இளநீர் ஒழுகி குளிரில்....

தணலும் வெயிலும் புணரும் தொடியில்

மிழிகள் மாயுன்னு கொதியில்...

காணாம் உள்ளில் உள்ள பயமோ

காணான் நேரில் உள்ள ரசமோ.."

வானதி புகைந்துகொண்டு இருந்தாள். பக்கத்தில் இருந்த மாலதியும் அனியும் கொஞ்சம் கூட புரியாத அந்த பாடலை அப்படியே மெய்மறந்து ரசித்துகொண்டிருந்தனர். அருள்மொழி கூட ஸ்டீரிங்கில் விரல்களை தட்டிய படி அந்த பாடலை ரசித்துக்கொண்டிருந்தான்.

"அனுராக விலோச்சனநாயி 

அதிலேரே மோகிதனாயி 

படி மேலே நில்கும் 

சந்திரனோ திடுக்கம்.."

பாடல் நிற்காமல் ஓடி கொண்டிருந்தது. வானதி அப்பொழுது தான் அதனை கவனித்தாள். அந்த ரவிதாசன் கண்ணாடி வழியாக அவளையே முறைத்து பார்த்து கொண்டிருந்தான். அவன் கண்களில் ரௌ விதமான குரூரம் தெரிந்தது. வானதியின் அவஸ்தையை ரசிப்பது போல தோன்றியது. பயந்து போன வானதி தன் பார்வையை வெளியே திருப்பி கொண்டாள்.

ஆரவாரமிக்க கோட்டயம் நகர எல்லையை தாண்டி சார் சென்று கொண்டிருந்தது. ஒரு ஜன்ஷனில் ரவிதாசன் வழி காட்டினான். "சாரே ஈ ரோடு.."

இன்டிகேட்டர் போட்டு காரை திருப்பினான். சற்று நேரத்தில் ஆள் அரவம் இல்லாத கோட்டயம்-குமிழி ரோட்டில் கார் மெதுவாக சென்றுகொண்டிருந்தது.

"ஆமா நாம இப்போ எங்க போறோம்..." மாலதி அனியிடம் கேட்டாள்.

"நேத்து சொன்னேன்ல.. வெண்ணி மலா போறோம்.."

"அது என்ன பேரு வெண்ணி மலா..??" மாலதி கேட்டதும் வாந்தியும் ஆவலோடு திரும்பி கொண்டாள். கதை கேட்பது தான் நம் வானதிக்கு மிகவும் பிடிக்கும் ஆயிற்றே..

"நம்ம பாஷை ல சொல்லணும் னா.. வெற்றி மலை.. இது ஒரு சின்ன குன்று.. நம்ம பழனி மாதிரி வைச்சுக்கோயேன்.. இங்க இருக்கற ராம் லக்ஷ்மன் கோவிலுக்கு தான் இப்போ நாம போறோம்."

"ஓகோ..." மாலதியும் வானதியும் கோரஸ் பாடினர்.

புது இடம் என்பதால் ரவிதாசன் வழியை சொல்லிகொண்டிருந்தான். வானதிக்கு ஏனோ அவன் அதிகாரம் செய்வது போல இருந்தது..

"நேரே போவுகா."

"இடது போவுகா.."

"யூ தடர்ன் எடுகா.."

சற்றுநேரத்தில் மலை பகுதியில் கார் சென்று கொண்டிருந்தது. ஏசியை அணைத்து கண்ணாடியை கீழிறக்கி விட்டனர். சுற்றிலும் உயரம உயரமாய் ரப்பர் மரங்களும் பாக்கு மரங்களும் அடர்த்தியாய் கிடந்தன. பச்சை நிறத்திலே பல வண்ண பச்சைகளை பார்க்க முடிந்தது. ஒரு சில இடங்களில் சின்ன சின்னதாய் நீர் குட்டைகள் கூட இருந்தன..

"வென்னிமலாவின் ச்பெஷாளிடியே ஈ குட்டைகள். எல்லா பிரெஷ் வாட்டர் பாண்ட்ஸ்.." தன் கைட் வேலையை ரவிதாசன் பொறுப்பாக பார்த்துகொண்டிருந்தான். ஆனால் வானதி வேண்டுமென்றே அவன் பேச்சை காதில் வாங்காமல், தங்களை சுற்றி இருந்த இயற்கை அழகில் தொலைந்து போயிருந்தாள்.

அரைமணி நேர பயணத்திற்கு பின் அந்த கோவில் கோபுரம் கண்களுக்கு பட்டது. "இவ்விடே பார்க் செய்யுகா.." என்று ரவிதாசன் சொன்ன இடத்தில் வண்டியை நிறுத்தி ஐவரும் இறங்கினர்.

மலை என்பதால் புற்களின் மீது இன்னும் பனித்துளிகள் ஒட்டிகொண்டிருந்தது. மேகம் லேசாய் கருதிருந்தது, காற்று வீசி அடிக்காமல் லேசாக, குளுமையாக தழுவிக்கொண்டது. சில்லென்று இருந்த சூழ்நிலையை ரசித்தபடி கோவிலை நோக்கி சென்றனர்.

"ராமரும் லக்ஷ்மனும் வன வாசம் போனப்போ இந்த இடத்துக்கு வந்தாங்கனு ஒரு ஐதீகம். தென் இந்தியாவிலே ராமர் லஷ்மன் ரெண்டு பேர்க்கும் ஒன்ன கோவில் இருக்கறது இங்க மட்டும் தான்.."

உள்ளே சென்று கண்ணை மூடி ராம லக்ஷ்மனை வழிபட்டனர். பின்பு பிரகாரங்களை சுற்றி விட்டு அந்த கோவில் அர்ச்சகர் தந்த துளசி பிரசாதத்தை வாங்கிக்கொண்டு வெளியே வந்து புல்வெளியில் அமர்ந்தனர்.

"கோவில் ரொம்ப அழகா இருக்கு.. இல்ல வானதி.." அது வரை பேசமால் இருந்த அருள் இப்பொழுது வானதியிடம் பேச்சு கொடுத்தான்.

"ஆமா டா.. பழைய கோவில் போலவே இல்ல ல.. இந்த கோவில கட்டினது யார் தெரியுமா.. நம்ம சேரமான் பெருமாள் தான்.." தன் ஜி.கே. பெருமைகைளை அனி அவிழ்த்துவிட ஒரே நேரத்தில் மாலதியும் அருளும் அவனை பார்த்து முறைத்தர்கள்.

'அட டா.. முறைக்ரங்கலே..' என்று தனக்குள் சொல்லிக்கொண்டு அருளை பார்த்து கோணலாக சிரித்தான். 

"நான் கேட்கணும் னு நினைசிக்கிட்டுருந்தேன்.. அது என்ன அக்ஷர நகர்.. கோட்டயம் ல எங்க பார்த்தாலும் அப்டி தான் இருக்கு.." வானதி இப்பொழுது அவளாக பேச்சை ஆரம்பித்தாள். அருளை பார்த்தே பேசினாள்.

அருள்மொழிக்கு அப்படியே எழுந்து குதிக்கலாம் போல இருந்தது. வானதி கொஞ்சம் கொஞ்சமாய் மாறுகிறாள். தனக்கு உடை எடுத்து வைக்கிறாள். தன்னோடு சேர்ந்து பாடுகிறாள். நன்றாக பேசுகிறாள்.. ஆனால் ஐயோ இந்த கேள்விக்கு பதில் தெரியவில்லையே..

"அது வந்து.. " அவன் தடுமாறி , வேறு வழியில்லாமல் அனியிடம் சரண் அடைந்தான். "டேய் அனி, நேத்து உனக்கு சொல்லி குடுத்தேன் ல, கரெக்டா சொல்லு பாக்கலாம்.. "

இதை கேட்டதும் வானதி கலகல என சிரித்தாள். அந்த சிரிப்பில் மாலதியும் கலந்துகொண்டாள். அனி பதில் சொல்ல அரமித்தான்.

"அக்ஷர நகர் னா எழுத்துக்களின் நகரம் னு அர்த்தம். கோட்டயம் ல தான் கேரளவோட லீடிங் நியூஸ்பேப்பர்சோட ஹெட்குவார்ட்டர் இருக்கு.. அது மட்டும் இல்லாம, இங்க நரைய புப்ளிஷிங் கம்பனிஸ் இருக்கு. கேரளா வில, ஏன் இந்தியாவிலே நூறு சதம் லிட்டரசி ரேட் காட்டினது கோட்டயம் தான். அதனால் தான் இந்த ஊரை அக்ஷர நகர் னு சொல்றாங்க.." 

மாலதியும் வானதியும் கவனமாய் கேட்டனர். அருள் அவன் தோள்களில் கையை சுற்றி அவன் காதில் கிசுகிசுத்தான்.. "நண்பேன் டா...."

மேலும் ஒரு அரைமணி நேரம் கதை பேசி விட்டு அங்கிருந்து கிளம்பினர். மலை விட்டு கீழே வந்ததும் ஒரு சின்ன ஹோட்டலில் காரை நிறுத்தி அன்றைய ஸ்பெஷலான மீன் குழம்பை ஒரு கை பார்த்தனர். எப்பொழுதும் மசாலாவும், காரமும் அதிகமாய் இருக்கும் நம் ஊர் மீன் குழம்பை போல் இல்லாமல், தேங்காய் துர்வால் கலந்து காரம் கம்மியை இருந்த கேரளத்து மீனை வானதி ரசித்து ரசித்தாள். நம் ஊர் அரிசி மூன்றை எடுத்து காட்டி ஒன்று சேர்த்தது போல கேரளத்தின் அரிசி குண்டு குண்டை அழகாய் இருந்தது. நன்றாக சாப்பிட்டு விட்டு வெற்றிலை போட்டு கொண்டு வெளியேறினர்.

"அடுத்து மாத்ரு மலா.. அவ்விடே அழகிய வியுவ் பாயின்ட் ஒன்னு உண்டு.." ரவிதாசன் அருளிடம் அங்கு செல்வதற்கான வழியை சொல்லி கொண்டிருந்தான். வானதிக்கு ஏனோ ரவிதாசன் அருளிடம் பேசுவதே பிடிக்கவில்லை. நாளை முதல் இந்த கைடு வேண்டாம் என்று அருளிடம் சொல்லவேண்டும் என மனதில் குறித்துக்கொண்டாள்.

ஒரு மோசமான மண் ரோட்டில் ஒரு மணி நேர பயணத்திற்கு பின் மாத்ரு மலா வின் உச்சியில் இருந்தனர். அங்கிருந்து கோட்டயம் நகரம் பரப்பரப்பாக தெரிந்தது. ஒரு வேலை இரவில் வந்து பார்த்தால் இன்னும் ரம்மியமாய் இருக்ககூடும் என்று வானதி நினைத்துகொண்டாள். ஒரு பெரிய போர்வையை விரித்து அதன் மீது நால்வரும் அமர்ந்து கொள்ள, ரவிதாசன் மட்டும் எங்கோ காணாமல் போனான். நால்வரும் தங்கள் கல்லூரி கதைகளையும், பள்ளி கூட கதைகளையும் பேச ஆரம்பித்தனர். அனிருத் அருளின் பள்ளி முதல் நண்பன் என்பதால், அருள் செய்த லூட்டிகளை எல்லாம் வானதியிடம் கூறி அவனை டேமேஜ் செய்துகொண்டிருந்தான்.

சாயுங்காலம் ஆனதும் மலையில் இருந்து கீழே இறங்கினர். வழியில் இருந்த ஒரு பசாரில் நிறுத்தி ஷாப்பிங் சென்றனர். மாலதி அனிருதின் கிரெடிட் கார்டை வைத்து இஷ்டத்துக்கு தேய்த்துக்கொண்டிருந்தாள். அனிருத் மூக்கால் அழுது கொண்டிருந்தான். அனி மாலதி செய்த சேட்டைகளை பார்த்து வானதியும் அருளும் ரசித்து சிரித்தனர்.பொழுது சாயும் நேரம் தங்கியிருந்த ஹோட்டலுக்கு சென்றனர்.

எங்களுக்கு பசிக்கவில்லை என்று வானதியும் மாலதியும் சொல்லிவிட அனியும் அருளும் மட்டும் கீழே சென்று சாப்பிட்டு வந்தனர். வெகு நேரம் வரை அனியின் அறையில் உட்கார்ந்து கதை பேசிவிட்டு பின் வணதியும் அருளும் தங்கள் அறைக்கு திரும்பினர்.

வானதி தன் சேலையை மாற்றி விட்டு ஒரு நைட் கவுனுக்கு மாறினாள். அருள் ஒரு வைரமுத்து புத்தகத்தை எடுத்துக்கொண்டான். சற்று நேரம் அவள் கட்டிலில் அமைதியை இருந்த வானதி பேச்சை ஆரம்பித்தாள்.

"நீங்க கவிதை எழுதுவிங்களா..?"

அருள் திரும்பி பார்த்தான். வானதி கட்டிலின் மூலையில் அமர்ந்திருந்தாள், மடியில் ஒரு தலைகாணியை வைத்து தன் இரு கைகளை அதன் மேல் ஊன்றியிருந்தாள். கண்களில் ஏதோ ஒரு எதிர்பார்ப்பு..

"ம்ம்.. ஏதோ எழுதுவேன்.."

"எனக்கு கவிதை படிக்க ரொம்ப பிடிக்கும்.. காலேஜ் ல தபு ஷங்கர் புக் பன்னு விடாம காலக்ட் பண்ணி வச்சுருந்தேன்.. ஆன எனக்கு கவிதை எழுத தெரியாது.."

"அதுக்கு அவசியம் இல்ல வானதி..."

"ம்ம்.. ஏன் அப்படி சொல்றிங்க..??" உண்மையான ஆர்வத்தோடு கேட்டாள்.

'நீயே ஒரு கவிதை தானே..' என்று சொல்ல வாய் எடுத்தான்.. 'ச்சே.. இதெல்லாம் முரளி படத்தில் வந்தா டயலாக்.. இதையா சொல்லணும்..' என்று இன்னொரு மனம் எச்சரிக்க, நல்லா வேலையை வானதியே பதில் சொன்னால்..

"ஓ.. நீங்க எழுதும்போது அப்புறம் நான் வேற ஏன் தனியா னு சொல்லரின்களா .."

அருள் சிரித்தான்.. ஏதோ சொல்ல வாய் எடுக்கையில் அவன் கை பேசி ஒலித்தது..

"ஹலோ.."

"...."

"அப்படியா... நீங்க யாரு..."

"...."

"ஓகே.. இதோ ரிசப்ஷனுக்கு நானே வரேன்.."

சொல்லிவிட்டு புத்தகத்தை அருகில் இருந்த சேரில் வைத்து விட்டு அவசரமாய் எழுந்தான். 

"என்னாச்சு... யார் போன் ல.."

"இரு வானதி... பத்தே நிமிஷம், ரிசப்ஷன் போயிட்டு வந்துடறேன்.."

அவளிடம் பதிலை எதிர்பார்க்காமல் வெளியேறினான். வானதிக்கு ஏனோ நடுக்கமாக இருந்தது. டீ.வீ ஆன செய்து அதன் முன்பு உட்கார்ந்தாள். ஏதோ ஒரு மலையாள சேனலில் மோகன் லால் காக்கி சட்டையில் ஒரு கொலை வழக்கை துப்பறிந்து கொண்டிருந்தார். பத்து நிமிடந்தில் வருகிறேன் என்று சொன்ன அருள் அரை மணி நேரம் ஆகியும் வரவில்லை. வானதிக்கு பயம் மேலும் அதிகம் ஆனது.. அறையை பூட்டி விட்டு வெளியே வந்தாள். மாலதியை எழுப்பலாம் என்று நினைத்து அந்த அறையின் முன் சென்றவள் கடைசி நொடி அந்த எண்ணத்தை மாற்றிக்கொண்டாள். அவர்களை டிஸ்டர்ப் செய்வது சரி இல்லை..

ஒரு பெரிய ஷாலை எடுத்து குளிருக்கு அடக்கமாய் சுற்றி கொண்டு படிகளில் கீக்ஸ்ஹே இறங்கினாள். ரிசப்ஷன் துடைத்து வைத்தது போல் இருந்தது. அங்கிருந்த கடிகாரத்தில் மணி 10 என்று காட்டியது. 

"அருள்..." வானதி மெல்லமாய் அழைத்தாள். அவளுக்கு பயமும் அழுகையும் முட்டிக்கொண்டு வந்தது, தன் பின் ஏதோ அசைவது போல உணர்ந்த வானதி மெல்லமாய் திரும்பி பார்த்தாள். ஆனால் அவள் திரும்பிய அடுத்த விநாடி அவள் வாயை ஒரு முரட்டு கை மூடியது.. அதிர்ச்சியில் வந்தா சத்தம் அவள் வாய்க்குள்ளே அடங்கி விட, கண்களை விரித்து பார்த்தாள்.

ரவிதாசன் தான் அவளை பிடித்திருந்தான். அவன் கண்களில் ஒரு வெறி இருந்தது.. ஒரு கையால் அவள் பின்னந்தலையை அழுத்தி இன்னொரு கையால் அவள் வாயை பொதி இருந்தான். வானதியால் அசைய கூட முடியவில்லை. ரவிதாசன் யாரையோ பார்த்து கண் ஜாடை காட்ட, ஒரு உருவம் அவள் பின்னல் வந்தது.. வானதியின் கைகளை ஏதோ ஒன்றால் கட்டியது.. கால்களையும் கட்டியது.. ஒரு வீல்சேர் சற்று நேரத்தில் அங்கு வர ரவிதாசன் வானதியை அதில் உட்கார வைத்தான். வானதி மிரண்ட விழிகளோடு திரும்பி பார்த்தாள். அந்த இன்னொரு உருவம் இப்பொழுது கண்களுக்கு நன்றாக புலப்பட்டது. அவர்கள் ஹோட்டல் வந்துபோழுது இருந்த ரேசப்ஷநிஸ்ட் பெண் தான் அவள். ஒரு பிலாச்திரியை கொண்டு வானதியின் வாயில் ஓடினாள். வானதி எவ்வளோ முயற்சித்தும் அந்த கட்டில் இருந்து விடு பட முடியவில்லை. 

வீல்சேரில் வைத்து வானதியை பார்கிங் அழைத்து சென்றனர். அங்கிருந்த ஒரு மாருதி காரில் அந்த ஏன் வானதியை தூக்கி கிடத்தினாள். பின் அவள் அருகே அமர்ந்து கொண்டாள். வானதி அங்கும் இங்கும் திமிரிக்கொன்டிருந்தாள். ஆனால் அதை இருவருமே கண்டு கொண்டதை தெரிய வில்லை..

வண்டியை எடுத்த ரவிதாசன் வேம்பநாடு போகும் வழியில் திரும்பி வேகமாய் ஓட்டலானான்.. அப்பொழுது அவன் கை பேசி ஒலித்தது.. அதை எடுத்து விட்டு உடனே பேசினான்..

"பொன்னை தூக்கிட்டோம்....."

17. இதுவரை இல்லாத உணர்விது ..

"உனக்கு பிடித்த பாடல்களை கேட்கும்பொழுது

பாடலை விட்டுவிட்டு 

உன் ரசனையை ரசிக்கிறேன்..."

வானதிக்குள் நூற்றுகணக்கான எண்ணங்கள் ஓடிக்கொண்டிருந்தன. யார் இவர்கள்??, இப்படி என்னை கட்டிப்போட்டு எங்கே கொண்டு போகிறார்கள்?? இந்த ரவிதாசன் இத்தனை தெளிவாக தமிழில் வேறு பேசுகிறானே. என்னை கடத்த சொல்லி யார் சொன்னார்கள்?? அருளின் நிலைமை என்ன?? 

அருளை நினைத்தால் இன்னும் கவலையாக இருந்தது. அருளிற்கு ஏதும் ஆபத்து நேர்ந்திருக்குமோ? அப்படி நினைத்ததும் அவளுக்கு அழுகை வர ஆரம்பித்து விட்டது. கத்தி உதவிக்கு யாரையேனும் அழைக்கலாம் என்றால் இந்த பாழாய் போன பெண் ஏதோ ஒரு துணியை தன் வாயில் சுற்றி இருந்தாள். அனியிடமோ மாலதியிடமோ சொல்லாமல் வந்தது எத்தனை பெரிய பிசகு என்று நொந்துகொண்டாள். 

ரவிதாசன் பதற்றமோ பயமோ கொஞ்சம் கூட இல்லாமல் நிதானமாக காரை செலுத்திக்கொண்டிருந்தான். வானதியும் அப்படி எப்படி என்று சுதாரித்து எழுந்து உட்கார்ந்தாள். இனிமேல் இவர்களிடம் போராடி எந்த பயனும் இல்லை. இப்படி கை கால் வாய் என்று எல்லாம் கட்டப்பட்டிருக்கும் நிலையில் போராடவும் முடியாது. என்ன செய்வது என்று சிந்திக்க ஆரம்பித்தாள். அவள் எழுந்து உட்கார்ந்ததை கண்ணாடியில் பார்த்துவிட்ட ரவிதாசன் திரும்பி அந்த பெண்ணிடம் ஏதோ சைகை செய்தான். அந்த பெண்ணும் தலை ஆடி விட்டு ஒரு கருப்பு துணியி எடுத்து வானதியின் கண்களை கட்டிவிட முழுமையான இருட்டிற்கு தள்ளபட்டாள் வானதி,

மொத்தமாய் ஒரு அரைமணி நேரம் அந்த கார் பயணித்திருக்கும். கண் கட்டிய படியால் வானதிக்கு என்ன நடக்கிறது என்பதை உணர முடியவில்லை. தன் காதுகளை கூர்மையாக்கி கொண்டாள். அந்த பெண்ணும் ரவிதாசனனும் ஏதேனும் பேசினால் அதை வைத்து எங்கிருக்கிறோம் என்பதனை கண்டு பிடித்து விடலாம். எப்படியாவது அருளிற்கு தான் இருக்கும் இடத்தை சொல்லிவிடலாம். கண்டிப்பாக அருள் நம்மை வந்து காப்பாற்றுவான். அவள் மனம் ஒரு புறம வேக வேகமாய் தன்னம்பிக்கையை வளர்த்துக்கொண்டிருந்தது. இன்னொரு மனமோ அருளிற்கு ஆபத்து நடந்திருந்தால் அவன் எப்படி வருவான் என்று அவளை போட்டு படுத்தியது.

கார் ஒரு பெரிய குளுங்களோடு நின்றதை வானதி உணர்ந்தாள். மீண்டும் அந்த பெண் தன்னை எடுத்து வில் சேரில் உட்கார வைத்து நகர்த்தி செல்ல ஆரம்பித்தாள். ஏதோ சல சல வென சத்தம் கேட்க ஆரம்பித்தது. சின்ன சின்ன குளுங்கலில் ஏதோ காலுக்கடியில் நகர்ந்து செல்வதை உணர்ந்தாள். என்ன இது வித்யாசமான உணர்வு, நாம் எங்கோருக்கிறோம் என்று புரியாமல் தவித்தாள். சற்று நேர்த்தி அந்த பெண்ணின் வளையல்கள் சத்தம் தன் கட்டினை அவிழ்பதை உணர்ந்தாள். கடைசியாக தான் வாயிலிருந்து துணி விலகியது. அவள் கண்களை கட்டின துணியும் அவிழ்க்கபட்டது. வானதி பொறுமையாக கண்களை திறந்தாள்.கண்கள் இறுக்கமாக மூடியிருந்ததால் அவளுக்கு வெளிச்சம் கண்ணை கூசியது. கண்களை கையால் கசக்கிவிட்டு தன்னை சுற்றி பார்த்தாள்.

அவள் இருந்தது ஒரு படகு வீட்டில். சுற்றிலும் அலை இல்லாத அமைதியான தண்ணீர். அந்த படகின் ஒரு முனையில் தான் அவள் உட்கார்ந்திருந்தாள். மேலே தெளிவான வானம், நட்சத்திரங்கள் கண்சிமிட்டிகொண்டிருந்தன. கண்ணுக்கெட்டிய தூரம் வரை சூழ்ந்திருந்த நீரில் பிரதிபலித்துக் கொண்டிருந்தன. 

மெல்லிய குளிர்ந்த தென்றல் வானதியை தழுவியபடி சென்றது. திரும்பி பார்த்தாள் அவளை சுற்றி முழுதும் மெழுகு வார்த்திகள். அந்த படகு இல்லம் முழுதும் மெழு வார்த்திகள். தங்கத்தை உருக்கி தெளித்து விட்டது போல அந்த படகு முழுவதும் ஜக்கஜோதியாய் இருந்தது. அப்பொழுது தன் பின்னாலே ஏதோ நிழலாட பதறிப்போன வானதி திரும்பி பார்த்தாள்.

தனது டிரேட்மார்க் புன்னகையுடன் அங்கே அருள் நின்று கொண்டிருந்தான். கையில் ஒரு பெரிய ரோஜா கொத்து. நம்பமுடியாமல் பார்த்து கொண்டிருந்த வானதியின் கையில் அந்த ரோஜா மலர்களை திணித்து விட்டு அவள் காதருகில் வந்து காதலோடு கூறினான்..

"இனிய பிறந்த நாள் வாழ்த்துக்கள் வானதி...!!"

அப்படியே அவனை பிடித்து கீழே தண்ணீரில் தள்ளிவிடலாமா என்று ஒரு நொடி நினைத்தாள். ஆனால் அந்த குளுமையான இரவும், அழகிய ரோஜாக்களின் நறுமணமும், அருளின் புன்னகையும் அவள் கோபத்தை அடுத்த நொடி முற்றுகை இட்டது. அட ஆமாம் இன்று என் பிறந்தநாள் தான். எனக்கே மறந்து விட்டது. இவன் இதற்காக தான் என்னை இங்கே கேரளாவிற்கு வரவைத்தனோ. அடப்பாவி.. 

வானதி இயல்பு நிலைக்கு மீண்டு கொஞ்சமாய் சிரித்தாள். அருள் அவளது கையை பிடித்து குலுக்கினான். 

"ஹலோ.. ஹாப்பி பர்த் டே னு சொன்னேன்."

"என் இப்படி.. நான் எவ்ளோ பயந்தேன் தெரியுமா.. " வானதி சிணுங்கினாள்.

"உனக்கு ஏதும் ஆகிடும் னு பயந்தியோ.." குறும்பாக கேட்டான் அருள். வானதியின் விரல்களை பிடித்திருந்தான். அவளும் விடவில்லை. விடவேண்டும் என்று இருவருக்குமே தோன்றவில்லை..

"ப்ச்.. உங்களுக்கு ஏதும் அகிடுச்சோ னு நெனச்சி பயந்துட்டேன்.." வானதி கண்களில் கண்ணீர வந்துவிடவா என்று கேட்டு கொண்டு நின்றது. வானதி கஷ்டப்பட்டு அதனை இமைகளுக்குள்ளே வைத்து மறைத்தாள்.

'படார்' 'படார்' என்ற சத்தத்தோடு ஏதோ ஒன்று வெடிக்க இருவரும் திரும்பி பார்த்தனர். கண்களை கூசும் வண்ணம் ஜிகினா துகள்களும், வண்ண வண்ண துண்டு காகிதங்களும் பறந்தன.. புவி ஈர்ப்புக்கு கட்டு பட்டு அவை கீழே அமிழ்ந்ததும் பின்னணியில் அனி மாலதி ஜோடி கை கோர்த்த படி சிரித்துகொண்டே நின்றதை கண்டார்கள்.

"ஹாப்பி பர்த் டே.. வானி.." மாலதி ஓடி வந்து வானதியை அணைத்துகொண்டாள். அனிருத் வாழ்த்திவிட்டு கை குலுக்கினான்.

இருவரும் ஒரு கிப்ட் வ்ரப் செய்யப்பட்ட ஒரு பெரிய டப்பாவை வானதி கையில் தந்தனர்.

"என்ன மாலதி இதெல்லாம்..." அதை வாங்கி அருளின் கையில் கொடுத்தாள்.

"கிப்ட் டீ.. ஏதோ இது வரைக்கும் பார்க்கத மாதிரி கேட்கற.."

"அது இல்ல.. எங்க இருக்கோம் நாம.. என் இப்படி ஒரு பயங்கரமான செட் அப் லாம். நான் எப்படி பயந்து போயிட்டேன் தெரியுமா??"

"ஹ்ம்.. எல்லாம் உன் அருள் ஐடியா தான். உனக்கொரு சர்ப்ரைஸ் தரனும் னு தான் இப்படி ஒரு ஏற்பாடு.. நாம இப்போ குமரகோம் ல வேம்பநாடு பேக்வாட்டர்ஸ் ல இந்த போட்ஹவுஸ் ல இருக்கோம்.. இன்னும் ரெண்டு நாள் இங்க தான் ஸ்பெண்ட் பண்ண போறோம்.. புரியுதோ நோக்கு...??" வானதியின் தலையில் ஒட்டியிருந்த ஜிகினவையும், காகிதங்களையும் கையால் தள்ளி எடுத்து விட்டாள்.

"ஹாப்பி பர்த்டே மேடம்.." என்று கோரசாக ஒரு குரல் கேட்க நால்வரும் திரும்பினர். அந்த ரிசப்ஷனிஸ்ட் பெண்ணும், ரவிடசனும் ஒரு பெரிய பார்சலுடன் இவர்களை நோக்கி வந்தனர். அந்த பெண் வந்து வானதியின் கையை பிடித்து குலுக்கினாள். அவள். ரவிதாசன் ஒரு ஸ்டூலை எடுத்து போட்டு அந்த பார்சலை அதன் மீது வைத்து திறந்தான். உள்ளே சதுர வடிவில் வானதிக்கு பிடித்த பிளாக் பாரஸ்ட் கேக். ரவி அதன் மீது மெழுகு வர்திகளை சொருக ஆரம்பித்தான்.

"எந்தா மேடம்.. சர்ப்ரைஸா...??" அவள் சிநேகமாய் சிரித்தாள். பிறகு ஒரு மலர்செண்டை எடுத்து அவள் கையில் கொடுத்தாள். மெழுகு வர்திகளை அடுக்கி அதனை ஏற்றி விட்டு ரவிதாசன் நிமிர்ந்தான்.

"என்ன மேடம்.. ரொம்ப பயந்துடின்களா.." சிரித்தான். இப்பொழுது அவன் முகத்தில் முன்பு அவள் கண்ட விரோதம் இல்லை.. சிநேகமாய் தெரிந்தான்.

"என்னவோ தெரில உங்கள முதல் டைம் பாத்ததுமே ஒரு பயம்.." வானதி சிரித்தாள்.

"முதல் முறை பார்த்து பயமா.. இல்லை என் பேரை கேட்டு பயமா.." அனைவரும் இப்பொழுது சிரித்துவிட்டனர்..

"எனிவெய்ஸ் ஐ அம் ரவிதாசன்.. எம்.பி.ஏ. முடிச்சுட்டு இவென்ட் மேனேஜ்மென்ட் கம்பனி அரமிச்சுர்கேன். பெரிய பெரிய மேரேஜ், மீடிங்க்ஸ்லாம் பண்ணிர்கேன். ஆனா இத போல ஒரு கிட்நாப் தீம் ல சர்ப்ரைஸ் பர்த்டே பார்ட்டி இப்போ தான் செய்றேன். இன் பாக்ட் இந்த ஐடியாவ தந்ததே உங்க ஹஸ்பேண்ட் தான். நீங்க ரொம்ப லக்கி. அண்ட் ஹாப்பி பர்த்டே ..." சொல்லி விட்டு அவள் கையில் கத்தியை கொடுத்தான். அதை வாங்கி கொண்ட வானதி.. மெல்ல குனிந்து மெழுகுவர்த்தியை ஊதி அணைத்தாள்..

"ஹாப்பி பர்த் டே டூ யூ ....

ஹாப்பி பர்த் டே டூ யூ ....

ஹாப்பி பர்த் டே டியர் வானதி

ஹாப்பி பர்த் டே டூ யூ ...."

அனைவரும் பாட வானதி கேக்கை கட் செய்தாள். கட் செய்த துண்டை எடுத்து கையில் வைத்துக்கொண்டு லேசாக தயங்கினாள். 

"ரொம்ப வெட்க படாதிங்க பொண்ணு.. உங்க ஆத்துகாரர்கே ஊட்டி விடு.." மாலதி கிண்டல் செய்ததும் வானதி கிடுகிடுவென முகம் சிவந்தாள். அவள் தயங்கியதை கண்டு அருள் அவள் கைகளை மென்மையாக பிடித்து அந்த கேக் துண்டை எடுத்து வானதிக்கே ஊட்டி விட்டான். வானதி அப்படியே பறக்க ஆரம்பித்தாள்.பின் ஒருவர ஒருவராக கேக்கை வாங்கி கொண்டு சாப்பிட ஆரம்பித்தனர். சற்று நேரத்தில் வானதியின் கைபேசிக்கு அழைப்பு வர ஆரம்பித்தது. முதலில் அழைத்து குந்தவை தான்.

"மெனி மோர் ஹாப்பி ரேடர்ன்ஸ் அப் தி டே அண்ணி..." 

"தேங்க்ஸ் மா.. எப்படி தெரியும் உங்களுக்கு...??"

"அண்ணா தான் சொன்னனே.. உங்களுக்கு சர்ப்ரைஸ் தர தானே இந்த கேரளா ட்ரிப்பே.. நல்லா என்ஜாய் பண்ணிங்களா.."

"ம்ம்.. ரொம்பா.. ஆன சர்ப்ரைஸ் தரேன்னு சொல்லி கொஞ்சம் பயமுருதிட்டாங்க உங்க அண்ணா.."

"ஹா ஹா .. அவன் அப்படி தான். அண்ணி உங்களுக்கு நான் சூப்பர் கிப்ட் வாங்கி வச்சிருக்கேன். இந்த டைம் வீட்டுக்கு வாங்க.. நான் தருவேன்.."

"ஹே.. அதெல்லாம் எதுக்கு மா... "

"எதுக்கா.. என் அண்ணி நான் தருவேன். உங்களுக்கு என்ன.. இருங்க அம்மா பேசணுமாம்..."

"வானதி... " பொன்னியின் குரல்..

"அம்மா.. நல்லருக்கிங்களா.."

"நான் ரொம்ப நல்லார்கேன் மா.. பிறந்த நாள் வாழ்த்துக்கள்.. வானதி.. இன்னிக்கு போலவே எப்பவும் சந்தோஷமா நீங்க ரெண்டு பேரும் இருக்கணும்.."

"ரொம்ப நன்றி மா.."

"சரி நான் நாளைக்கு பேசறேன் மா.. இந்த வாரம் வீட்டுக்கு வரிங்க ல..??"

"ஆங் வரோம் மா.." மேலும் ஒரு ஐந்து நிமிடங்கள் பேசிவிட்டு பொன்னி வைத்தாள். பின் வானதியின் நண்பர்கள் பேசினர்.. ஒரு மணி நேரம் பின்பு தான் வானதி ப்ரீ ஆனாள்.

"வானி நாங்க பக்கத்து ல இருக்கற போர்ஷன். நீங்க இதோ இங்க.. உன் திங்க்ஸ், டிரஸ் லாம் கொண்டு வந்தாச்சு.. நாளைக்கு போட் ல அள்ளபே போறோம்.. ஓகே வா.. நாங்க கலம்ப்றோம்.. குட் நைட்.. "

வானதி புன்னகைத்தாள். "ஹாப்பி பர்த்டே அகைன் வானதி.. என்ஜாய்.. மச்சி.. நீங்களும் என்ஜாய்..." அனி சொல்லிவ்டு மாலதியின் கை பிடித்து கொண்டு கிளம்பினான். 

"வி வில் பி இன் பிரன்ட் காபின்.. ஏதும் ஹெல்ப் வேணும் னா.. இன்டர்காம் அதோ இருக்கு.. அதுல கூப்பிடுங்க.. ஹவ் எ குட் நைட்..." ரவிடசனும் கழண்டு கொண்டான்.

இப்பொழுது அங்கே வானதி, அருள், அந்த நட்சத்திரங்களை தவிர வேறு யாரும் இல்லை. அந்த படகு மெதுவாக நகர்ந்து கொண்டிருந்தது. சற்று தூரத்தில் அமைதியாக உட்கார்ந்திருந்த அருள்மொழி பொறுமை இழந்து பேச்சை அவனே ஆரம்பித்தான்.

"கோபமா..??"

வானதி திரும்பினாள். அவள் கண்களில் அருள் இதுவரை காணாத ஒரு உணர்வை கண்டான். அது நிறைவா, மகிழ்ச்சியா, ஆச்சர்யமா இல்லை ஒரு வேலை காதலா? வானதி அழகாய் மெல்ல நடந்து அவன் அருகில் வந்தாள். 

"ம்ஹ்ம்.. ஆனா ரொம்ப அழவச்சுட்டிங்க அருள்.." அவள் இப்பொழுது அழுதாள்.

"ஹே வானதி.. என்னாச்சு .."

வானதி கண்களை துடைத்து கொண்டாள். "ஒன்னும் இல்ல.. ரொம்ப ரொம்ப சந்தோஷமா இருக்கேன். அதான் என்னையும் மீறி அழுகை வந்துடுச்சி.. சாரி.."

"ச்சே ச்சே.. அதெல்லாம் ஒன்னும் இல்ல.. "

இருவரும் படகின் விளிம்பில் நின்றனர்.. அந்த படகின் கடைசி ஓரத்தில் சிறிதாய் படிக்கட்டு போல கீழே இறங்கி இருந்தது. இருவர் அமர்ந்து கொண்டு கீழே இருந்த நீரில் கால் வைத்து கொண்டு பயணிக்க வசதியை அமைக்க பட்டிருந்தது.

"அங்கே கொஞ்ச நேரம் உட்காரலாமா?" அந்த இடத்தை காட்டி கேட்டான்..

"ம்ம்.. " தலையை ஆட்டினாள்..

வானதியின் கையை பிடித்து பத்திரமாக அங்கு அழைத்து சென்று அவளை அமர்த்தினான். அவனும் அருகில் அமர்ந்தான். அது சற்று சிறிய இடம் என்பதால் வானதியும் அருளும் தோளோடு தோள் உரசிய படி உட்கார்ந்தனர். படகு முன்னால் சென்று கொண்டிருக்க, கால்களில் தண்ணீர் மென்மையாக உரசிகொண்டிருந்தது. ஒரு ஷால் எடுத்து லேசாய் நடுங்கி கொண்டிருந்த வானதிக்கு போர்த்தி விட்டான்.

"இது வரை எனக்கு பர்த் டே க்கு யாரும் இப்படியெல்லாம் செஞ்சதே இல்ல.. பாருங்க எங்க வீட்ல அம்மா கூட மறந்துருப்பாங்க.. பேசவே இல்ல அவங்க.. ஆனா.. இதெல்லாம் நான் கொஞ்சம் கூட எதிர்பார்கல.. மறக்க முடியாத பர்த் டே.. தன்க் யூ சோ மச் அருள்.." வானதி உற்சாகமாய் இருந்தாள்.

அருள்மொழியின் பாடு தான் திண்டாட்டமாய் இருந்தது. ஏற்கனவே அவள் இவன் மீது உரசியபடி இருந்தாள். அவ்வபோழ்து அந்த காற்றில் வானதியின் முடி வேறு அருளின் முகத்தில் பட்டு கொண்டு இருந்தன..

"உன்னோட பஸ்ட் பர்த் டே.. ரொம்ப ஸ்பெஷலா இருக்கனும் னு ஆசைப்பட்டேன்.. அதான்.."

வானதி திரும்பி அருளின் கண்களை பார்த்தாள்.. "ஏன் அருள்.. நான் என்ன அவ்ளோ முக்கியமானவளா ?? 

என்னால உங்களுக்கு இதுவரைக்கும் கஷ்டமும் சங்கடமும் தவிர என்ன கிடைச்சிருக்கு..?? ஏன் இதெல்லாம் செய்யரிங்க அருள்.."

'நான் உன்ன விரும்பறேன் வானதி.. ' அருள் சொல்லிவிட துடித்தான். அவனால் முடியவில்லை. அருகில் இருந்த கவரை எடுத்தான். வானதி அவனை ஆர்வமாக பார்த்தாள்.

"நீ சின்ன பொண்ணா இருக்கும் போது உங்க வீட்டில எல்லாரும் கன்னியாகுமரி போனிங்க.. ஞாபகம் இருக்கா..?" அருள் இப்படி கேட்டதும் வானதி குழம்பினாள். என்ன ஏதோ சம்பந்தம் இல்லாமல் பேசுகிறான் இவன்..

"கொஞ்சம் கொஞ்சம் ஞாபகம் இருக்கு.. அப்போ நான் ஏதோ வாங்கி தர சொல்லி ரொம்ப அடம்பிடிசேன்.. அம்மா கிட்ட நல்லா அடி கூட வாங்கினேன்.." சொல்லிவிட்டு அதை நினைத்தது சிரித்தாள். "அப்போ செகண்ட் ஸ்டாண்டர்ட் நெனைக்றேன்.."

"ஹா ஹா.. நல்லா ஞாபகம் வச்சுருக்க.. அப்போ நீ அத்தைகிட்ட செப்பு சாமான் செட் கேட்டு அழுத.. நீ எதுவா இருந்தாலும் உடைசிடுவ னு உனக்கு வாங்கி தரல. ஆனா நீயம் விடாப்பிடிய கேட்டு அழுத னு உன்ன அடிச்சிட்டாங்க.. இல்ல.."

"ஹேய் ஆமா.. எப்படி உங்களுக்கு தெரியும்.." வானதிக்கு ஆச்சர்யம் தாங்க வில்லை.. எத்தனை விஷயங்களை தெரிந்து வைத்திருக்கிறான்.

"ஹ்ம்ம்.. அப்போ நீ ஆசை பட்டு உனக்கு கிடைக்காம போன அந்த விளையாட்டு பொருள்.. இதோ.." சொல்லி விட்டு ஒரு கவரை கொடுத்தான்.

அதை வாங்கி பிரித்த வானதி சிரித்து விட்டாள்.. உள்ளே சின்ன பிள்ளைகள் விளையாடும் செப்பு பத்திரங்கள். குட்டி அடுப்பு, சட்டி, பாத்திரம், தட்டு, சோம்பு, கரண்டி.. "என்ன இதெல்லாம்.. எங்க வாங்குனிங்க..."

"அதே கன்னியாகுமரியில் தான்.."

வானதி பிரமித்தாள். தானே மறந்து விட்ட ஒரு சின்ன விஷயத்தை இவன் தேடி பிடித்து செய்திருக்கிறானே.

அடுத்ததாக இன்னொரு கவரை எடுத்து கையில் தந்தான். வானதி பிரிக்க ஆரம்பித்தாள்.

"நீ தேர்ட் கிளாஸ் படிக்கிறப்போ உன் கிளாஸ் ல சுபா னு ஒரு பொண்ணு சங்கு வளையல் போட்டு வந்தானு சொல்லி உங்க வீட்டில நீ கேட்ட.. அதுக்கு எங்க போறது னு, உனக்கு கடைசி வரை வாங்கி தரல.. இது, தூத்துக்குடி ல எடுத்த சங்கு.. நானே கட் பண்ணி தேச்சு, வளையல் பண்ணிர்கேன்.. சரியா இருக்கானு கொஞ்சம் போட்டு பாரேன்.."

வானதிக்கு அந்த சம்பவம் நன்றாக நினைவிருந்தது. எத்தனை முறை கேட்டு அழுதிருக்கிறாள் வீட்டில். இதோ அந்த சின்ன வயது அழுகைக்கு முற்று புள்ளியா..?? அருள் அந்த நன்கு ஜோடி வெண்சங்கு வளையல்களை அவள் கையில் மாட்டி விட்டான். வளையல்கள் உரசி எழுந்த சத்தம் வானதியை அவள் பள்ளி பருவத்திற்கு அழைத்து சென்றது.

"பிடிச்சிருக்கா..?"

அருளின் கேள்விக்கு பதில் சொல்ல வாய் எழாமல் மவுனமாக இருந்தாள். 

"இது நீ உன் மாமாவிடம் ஒரு திருவிழாவின் பொழுது வாங்கி தர சொல்லி அடம்பிடித்த கூலிங் கிளாஸ்.. அதை உங்க வீட்டில உங்க மாமா போட்டு குடுத்துட்டாங்க, உங்க அப்பாகிட்ட நல்லா அடி கூட வாங்கின இல்ல.. செவந்த் படிச்சபோ நீ கேட்ட அந்த கண்ணாடி என்ன பிரன்ட் னு தெரியல.. நான் பாஸ்ட் ட்ரக் வாங்கிருக்கேன்.. உனக்கு ஓகே இல்லானா, உங்க வில்லேஜ் க்கு போயிட்டு அந்த கடைக்காரன பிடிச்சு அதே பிரன்ட் வாங்கிடலாம்.. என்ன சொல்ற " அந்த கூலர்சை எடுத்து அவள் கண்களில் மாடி விட்டான்.

"டென்த் ல, ஸ்கூல் பஸ்ட் வந்தா உனக்கு சைக்கிள் வாங்கி தரேன்னு உன் வீட்டில சொன்னாங்க.. ஆனால் நீ பாவம் ஒரு சப்ஜெக்ட் ல பெயில் அயிட்ட.."

"அய்யயோ.. இதெல்லாம் உங்களுக்கு எப்படி தெரியும்.." வானதி சிணுங்கினாள்.

"தெரியும்.. நீ அப்போ கேட்ட அதே ப்ளூ கலர் லேடி பேர்ட் சைக்கிள்.. இந்நேரம் நம்ம வீட்டில் இருக்கும்.. இது அந்த சாவி..." இதய வடிவ கண்ணாடியில் வானதி அருள் என்று பெயர் பொரித்து அதனோடு அந்த சாவி கோர்க்க பட்டு தொங்கியது. 

"இத பாரு.. பிடிச்சிருக்க சொல்லு.." அடுத்ததாய் தந்த கவரை வாங்கினாள். அதனுள் கருப்பு நிறத்தில் ஒரு துணி இருந்தது. அதான் அடியில் வெள்ளை நிறத்தில் ஜரிகை வேலைப்பாடுடன் இன்னொரு துணி..

"என்ன இது.." கேள்விக்குறியோடு அருளை பார்த்தாள்.

"லெவன்த் படிச்சப்போ நீ உன் பர்த்டே க்கு உங்க வீட்டில இதான் கேட்ட.."

அந்த சம்பவம் வானதி மனதில் பளிச்சென்று ஞாபகம் வந்தது. கருப்பு நிறத்தில் தாவணி வேண்டும் என்று கேட்டிருந்தாள். கருப்பு நிறம் நம் குடும்பத்திற்கு ஒத்து வராது என்று கூறி வசந்தி கண்டிப்பாக மறுத்துவிட்டாள்.

அதன் பின்பு அவள் கல்லூரி வந்து, வேலைக்கு போக ஆரம்பித்ததும் கறுப்ப நிறத்தில் பல உடைகள் வாங்கினாள். ஆனாலும் இந்த தாவணி கனவு கடைசி வரை கனவாகவே இருந்தது.. இப்பொழுது இந்த கனம் நிஜம ஆகிறது.

"இந்த ஜரிகை வச்ச வெள்ளை ஸ்கர்ட் என் ஐடியா.." இருவரும் சேர்ந்து சிரித்தனர். ஆனால் ஏனோ வானதியால் அவள் கண்களில் பொங்கிய கண்ணீரை கட்டு படுத்த முடிவில்லை. அங்கு கொஞ்சம் வெளிச்சம் குறைவான படியால் அருளின் கண்களில் அந்த கண்ணீர பட வில்லை.

மேலும் அவள் கல்லூரி படிக்கும்பொழுது வாங்க வேண்டும் என்று ஆசைப்பட்டு வாங்காமல் போன பவழம் பொருத்திய தோடு, காலேஜ் டூர் ஊட்டி சென்ற பொழுது வாங்க முடியாமல் திரும்பிய பிங்க் நிற ஸ்வெட்டர், கல்லூரி விழாவில் போட்டு கொள்ள கல் வாய்த்த புடவை வேண்டும் என்று தோழிகளோடு தேடுதல் வேட்டை நடத்தி அப்பொழுது கிடைக்காத கல் நீல புடவை என்று அத்தனையும் அருள் அவளிடம் தந்தான். 

ஆச்சர்யமும், அழுகையும் போட்டி போட்டு கொண்டு அவள் கண்களிள் குடியேறின.கடைசியாக ஒரு சின்ன பாக்சை கையில் எடுத்தான். 

"இது உன்னோட இந்த இருபத்தி இரண்டாவது பிறந்த நாளுக்கான என்னோட பரிசு.." அவள் கையில் கொடுத்தான்.

அதை பிரித்து பார்க்கும் சக்தியை அவள் கைகள் முற்றிலும் இழந்திருந்தன.. மிக மிக மெதுவாய் அந்த கவரை பிரித்தாள். உள்ளே ஒரு வெல்வெட் துணியில் அது சுற்றி இருந்தது. அதனை கையில் வைத்து கவனமாய் பிரித்தாள். கண்ணை பறிக்கும் வண்ணம் அந்த மூக்குத்தி மின்னியது.

"அருள்.. இது.. " திக்கினாள்.. மேலும் மேலும் பிரமித்தாள்.

"உன்னோடைய லாங் டைம் ட்ரீம்.. டைமன்ட் " 

"பட் ஏன் அருள்.. எதுக்காக இதையெல்லாம் செய்யரிங்க.. " விக்கினாள் வானதி. வந்துவிடட்டுமா என்று அவள் தொண்டை குழியில் நின்று கொண்டது அழுகை.

"அனி மாலதி முதல் நாள் நம்ம வீட்டுக்கு வந்தப்போ நீ தான வானதி சொன்னா. உன் வாழ்கையில நீ ஆசைப்பட்டது எதுவுமே நடக்கல னு. அந்த வார்த்தை என்னை ரொம்ப பாதிச்சிடுச்சு வானதி. அதானால தான் உங்க அம்மா கிட்ட, உன் ஸ்கூல் பிரண்ட்ஸ் , காலேஜ் பிரண்ட்ஸ் எல்லாரையும் தேடி பிடிச்சு நீ ஆசைப்பட்டு நடக்கம போன எல்லாத்தையும் லிஸ்ட் போட்டேன். அதெல்லாம் இதோ உனக்கு கொண்டு வந்துட்டேன். இன்னும் வேற ஏதும் இருந்தா கூட சொல்லு வானதி.. " நிறுத்தாமல் பேசினான் அருள்.

அதற்கு மேல் பொறுக்கமுடிவில்லை. அவளிடம் இத்தனை நேரம் அடங்கி இருந்த அழுகை பெரிதாய் வெடித்தது. அருளி தோலின் முகத்தை சாய்த்துக்கொண்டு அழ ஆரம்பித்தாள். அவள் கண்களில் இருந்து அருவி போல இறங்கிய கண்ணீர அருளின் சட்டையை தாண்டி அவன் உடலில் பட்டு, 'இதோ இவளும் உன்னை காதலிக்க ஆரம்பித்துவிட்டாள்' என்று சொன்னது.

ஒரு கையால் அவளது தலையை கோதிவிட்டு மறு கையில் தன் கைபேசியை எடுத்து மாலதிக்கு sms அனுப்பினான். "Thank You so much Malathi..."

தனது அறையில் நகத்தை கடித்துகொண்டடு உட்கார்ந்திருந்த மாலதி தன் கைபேசியில் 'பீப்' கேட்டதும் ஓடி சென்று எடுத்தாள். அவளையே ஆவல் பொங்கும் கண்களோடு பார்த்துகொண்டிருந்தான் அனி.

"என்னாச்சு...?" அனி கேட்டதும் மாலதி பெரிதாய் புன்னகைத்து கட்டை விரலை தூக்கி காட்டினாள். 

"ஆப்பரேஷன் சக்சஸ்...!!"

"ஹே....." கத்திக்கொண்டடே ஓடி வந்து மாலதியை கட்டி கொண்ட அனி, அதே வேகத்தில் அவளோடு சேர்ந்து கட்டிலில் போய் விழுந்தான்.

18. ச்சீ.. 

"குளித்து விட்டு நடந்து செல்லும் உன் கால்கள்

 தரையிலே ஈரக் கோலம் இடுகின்றன.."

வேம்பநாடு ஏரியில் அந்த அழகிய படகு வீடு இருபது நாட் வேகத்தில் நீரை கிழித்துக்கொண்டு ஓடிக்கொண்டிருந்தது. படகின் முன் முனையில் இருந்த ரவிதாசன் அலுங்காமல் குலுங்காமல் படகை செலுத்திக் கொண்டிருந்தான். காபினின் கதவை திறந்து கொண்டு சிரித்த முகத்தோடு வானதி உள்ளே வந்தாள். 

கையில் பெரிய பீங்கான் கப்பில் சுட சுட ஏலக்காய் மனம் வீசும் டீ.

"குட் மார்னிங் ரவி.."

ச்டீரிங்கை பிடித்திருந்த ரவி திரும்பினான். "குட் மார்னிங் மேடம். அண்ட் ஹாப்பி பர்த் டே .."

"இந்தாங்க டீ.."

"தன்க் யூ.." அதனை வாங்கி கொண்டு பருக ஆரம்பித்தான்.

"டைரக்டா அலப்பி போறமா ??"

"இல்ல.. நடுல ஒரு ஐலன்ட் இருக்கு.. அங்க போயிட்டு தான் அலப்பி போறோம்.."

"அப்படியா.. "

"ஆமாம் மேடம்.. ஏதும் பிரச்சனையா..??"

"ச்சே ச்சே.. அதெல்லாம் இல்ல.. கோவிலுக்கு போகணும்.. அதான்.." இழுத்தாள் வானதி.

ரவிதாசன் தன் சுருட்டை முடியை கோதிக்கொண்டு யோசித்தான். "பள்ளிபுரம் ஐலன்ட் போறோம். அங்க சர்ச் ஒன்னு இருக்கு. ரொம்ப பேமஸ் சர்ச். ஆனா கோவில் அங்க இருக்கிற மாதிரி தெரிலயே.."

"அதனால என்ன. கடவுள் ஒன்னு தான.. கும்பிடற விதம் தான் வேற. அந்த சர்ச்சுக்கே போகலாம்." 

அட்டன்டன்ஸ் குடுத்து என்டர் ஆனான் அனிருத். மாலதியின் பிடிவாதம் காரணாமாக ராமராஜனுக்கு போட்டியை ஒரு மஞ்சள் சட்டையும் பச்சை பேண்டும் அணிந்திருந்தான். ஒரு கையில் தேநீரும் இன்னொரு கையில் தேனையும் (அதாங்க மாலதி) வைத்திருந்தான்.

"குட் மார்னிங் னா. ரெண்டு பேரும் எந்திருச்சி குளிச்சு ரெடி ஆகிட்டிங்க போலற்கு.."

"யா யா.. ஐ அம் அல்வேஸ் பர்பெக்ட்.. அருள் எங்க.."

"அவர் இப்போ தான் எந்திரிச்சார்.. குளிச்சிட்டு வருவார்.."

"கேட்டுக்கோ மாலு. அவர்.. என்திரிச்சார்.. குளிச்சார்.. வருவார்.. இதுக்கு பேர் தான் புருஷனுக்கு மரியாதை கொடுத்தல்னு சொல்வாங்க.." மாலதியிடம் வம்பு வளர்க்க தயார் ஆனான்.

"அப்படியா டா. சரி டா.. இனிமே நானும் மரியாதையா கூப்பிடறேன் டா உன்ன.." சொல்லிவ்ட்டு அவன் பின்னந்தலையை தட்டினாள்.

அனைவரும் சிரிக்க, அனி வழிந்தான். "இதுக்கு பேர் தான் ரோட்டில போற ஓணான பாக்கெட் ல எடுத்து போட்டுக்கறது.." மாலதி உஷ்ணமாய் அவனை பார்த்து முறைத்தாள்.

"சரி நாம வெளில இருக்கலாம்.. நல்லா காத்து வரும்" சொல்லிவிட்டு மூவரும் வெளியே வந்தனர். வட்டமாக போடப்பட்டிருந்த சேர்களில் மூவரும் அமர்ந்தனர். 

காலை நேர தென்றல் வேம்பநாடு ஈரப்பதத்தை தாராளமாய் சுமந்திருந்தது. கரையின் அருகாமையிலே படகு பயணித்துக்கொண்டிருந்தது. கரையின் ஓரங்களில் தென்னை மரங்கள் சூரிய ஒளியை தேடி வளைந்து வளர்ந்திருந்தன. அதான் பின்னே தரைகளை அங்குலம் விடாமல் மூடி இருந்த பசுமையான புற்கள். பல இடங்களில் தென்னை மரத்தின் மீது தோடி எனும் கள்ளை பானையில் போட்டு கட்டியிருந்தனர். மூவரும் அந்த அழகினை நிதானமாய் ரசித்தபடி தேநீரை ரசித்துக்கொண்டிருந்தனர்.

மவுனத்தை முதலில் கலைத்தாள் மாலதி, "என்னடி இது ஸ்கூல் பொண்ணு மாதிரி ஆப் சாரி.. பர்த்டே டிரஸ் எங்க..? நாங்க கிப்ட் பன்னோமே.."

"அது.. வந்து.. இந்த ட்ரஸ் ஸ .." இழுத்தாள் வானதி.

"ஓகே ஓகே புரிது புரிது.." மாலதி சிரித்தாள். "அப்புறம் உன் ஹீரோ வேற எண்ணலாம் குடுத்தார்."

வானதி அமைதியாக இருந்தாள். அவள் மனதில் நேற்று இரவு நடந்தது கண்முன்னே ஓடியது, எத்தனை மேனகட்டிருக்கிறான், எனக்காக. பெருமையாக இருந்தது வானதிக்கு. 

"ஹேய் கைஸ்.. குட் மார்னிங்.."

அருள்மொழியின் குரல் கேட்டு திரும்பி பார்த்த வானதி, இன்ப அதிர்ச்சி அடைந்தாள்.

வெள்ளை நிறத்தில் வேஷ்டி சட்டை அணிந்திருந்தான். ஈரத்தலை இன்னும் முழுமையாக காயாமல் சூரிய ஒளி பட்டு ஒளிர்ந்தது. சீப்பு வைத்து சீவாமல் கொதி விட்டிருப்பான் போல. நெற்றியில் புதியதாய் குழைத்த சந்தனம் பட்டையாக வைத்திருந்தான். அந்த வேஷ்டியின் ஒரு முனையை விரலில் பிடித்து கொண்டு ஒவ்வொரு அடியும் கம்பீரம் குறையாமல் அவன் நடந்து வரும் அழகாய் பிரமிப்புடன் பார்த்துக்க்கொண்டிருந்தாள். 

'என்னவன் தான் எத்தனை அழகன்' என்று மனதிற்குள் சொல்லி மகிழ்ந்தாள்.

"சான்சே இல்ல அருள், செம்ம ஸ்மார்ட்டா இருக்கீங்க.." வானதியின் எக்சைட்மென்ட் சர்ரென்று கீழே இறங்கியது. பின்னே.. இப்படி சொன்னவள் மாலதி ஆயிற்றே. வானதி மாலதியை பார்த்து ஒரு முறை முறைத்தாள். ஆனால் அதனை யாரும் கண்டு கொண்டது போல தெரியவில்லை.

"என்ன டா. ரெண்டு பேரும் எத்னிக் வேர் ல கலக்கரிங்க.. சும்மா புது மாப்பிள்ள மாதிரி இருக்க இந்த டிரஸ் ல.." அனிருத் தன் பங்கிற்கு வானதியின் வயிற்றெரிச்சலை வாங்கிக்கொண்டான்.

"ஹேய் ரெண்டு பேரும் அந்த எஜ் ல ஒன்ன நில்லுங்க. போடோ எடுக்கலாம்." வானதியை பிடித்து நெட்டி விட்டாள் மாலதி. வானதி கிட்ட தட்ட போய் அருளின் மீது விழுந்தாள்.

"சரி சிரிச்சிகிட்டே ஒரு நல்லா போஸ் குடுங்க.." சொல்லிவ்ட்டு காமிராவை கையில் எடுத்தாள்.

'என்ன போஸ் குடுகரதாம்..' யோசித்தபடி வானதி நிற்க. அருள் அருகில் நெருங்கி நின்று கொண்டான். வானதி 

லேசாய் வியர்த்து கொஞ்சம் தள்ளி நின்றாள்.

"ஏய் லூசி. நல்லா ஒன்ன ஓட்டி நில்லுடி. கொறைஞ்சு போய்டலாம் மாட்ட.." மாலதி கிண்டலாய் மிரட்டினாள். 

வானதி அப்படியே நிற்க மீண்டும் அருள்மொழியே அவள் அருகில் நெருங்கினான்.

" அடச்சே .. சார்ஜ் இல்ல .. " மாலதி ஏமாற்றமாய் சொன்னாள். அதற்கு மேலே தாங்கமாட்டாத வானதி ஓடி வந்து மாலதியிடம் அமர்ந்து கொண்டாள். அருளும் சிரித்து கொண்டே அனி அருகில் வந்து அமர்ந்தான்.

"வேஷ்டி சட்டை ல அமர்க்களமா இருக்க மச்சி.." அனி அவள் தொடையில் குத்தினான். "இதுக்கு முன்னாடி எப்போ நீ வேஷ்டி கட்டின டா.."

அருள் அதில் சொல்லும் முன்பு வானதியை ஓரக்கண்ணால் பார்த்தான். வானதிக்கு புரிந்து விட்டது. அடப்பாவி, முதல் இரவன்று தானே இவன் வேஷ்டி சட்டியில் இருந்தான். சொல்லி கில்லி தொலைத்துவிடுவானோ.. வானதி பதறினாள்.

"ஹ்ம்.. அது ஒரு நாள். ஒரு அழகான நாள்.." சொல்லி விட்டு புன்னகைத்தான். வானதி தவிர வேறு யாருக்கும் புரியவில்லை. 

"பள்ளிபுறம் ஐலேன்ட் வந்துட்டோம். இறங்கி உள்ளே போயி பாத்துட்டு வரலாம்." ரவிதாசன் அங்கே வந்திருந்தான். ஒரு பெரிய நங்கூரத்தை எடுத்து கீழே இறக்கி கொண்டிருந்தான்.

"எண்ணில் அடங்காத கேரளத்து இயற்கை அழகில் இந்த பள்ளிபுரம் தீவும் ஒன்று. அலபியிலிருந்து ஐந்து கீ.மீ. . இந்த கிராமம் வேம்பநாடு எரிக்கும், செங்கநாட ஆற்றுக்கும் நடுவில இருக்கு. பாருங்க, எவ்ளோ அழகா.. பூமில தான் இருக்கோமா னு நெனைக்க தோணுது இல்ல.." வழக்கம் போல அனிருத் தான் ஜி கே வை தம்பட்டம் அடித்துகொண்டிருந்தான்.

ஆனால் அனி சொன்னது முற்றிலும் உண்மை தான். மற்ற இடங்களை போல அல்லாமல், பள்ளிபுரத்தின் மணல் கூட வெள்ளை நிறத்தில் கண்ணனுக்கு கவர்ச்சியை இருந்தது.வானதி அருளின் கையை பிடித்துகொண்டு குனிந்து ஒரு மணல் குவியலை கையில் எடுத்தாள்.

"எப்படி இவ்வளோ ஒயிட்டா இருக்கு?" அருளை பார்த்து கேட்டாள். அருள் வழக்கம் போல அனியிடம் பார்வையை திருப்பினான்.

"இங்க இருக்கற மணல் ல, சிலிக்கா அப்படின்ற தாது பொருள் அதிகமா இருக்கு. அதனால தான் இங்க மணல் ரொம்ப வெள்ளையா இருக்கு. இன்னொரு விஷயம் என்னை னா, இந்த மணல தான் கண்ணாடி செய்ய யூஸ் பண்றாங்க .. அது மட்டும் இல்ல. மலபார் சிமென்ட் கேள்வி பட்டுருப்பிங்க. அதோட ஒரிஜிநேஷன் இந்த பள்ளிபுரம் தான்"

முதல் வேலையாக அங்கிருந்த புனித மேரி தேவாலயம் சென்றனர். மேரி மாதவை தொழுதுவிட்டுபள்ளிபுரதிலே காலை உணவை முடித்துக்கொண்டு அலப்பி புறப்பட்டனர். அடுத்த அரைமணி நேரத்தில் அலப்பி வந்தனர்.

அலப்பி பற்றி இங்கே பெரியதை வர்ணிக்க தேவை இல்லை. கண்டிப்பாக விண்னை தாண்டி வருவாயா படத்தில் பார்த்திருப்பீர்கள். நம்ம ஊரில் ரோட்டில் சைக்கிள் ஓடுவது போல அங்கே ஆற்றில் படகு ஓடும். கேரளாவில் முதன் முதலில் திட்டமிட்டு உருவாக்கப்பட்ட நகரங்களில் இதுவும் ஒன்று. எங்கு பார்த்தும் அழகிய ஒட்டு வீடுகள். பறந்து விரிந்த நெல் வயல்கள். கண்ணுக்கெட்டிய தூரம் வரை அழகு, இயற்கை, குளுமை இதை தவிர வேறு ஒன்றுமே இல்லை. கர்சன் பிரபு சும்மா வா சொன்னார், அலப்பியை வெனிஸ் ஒப் தி ஈஸ்ட் என்று..

பின் அம்பலபுழா கிருஷ்ணன் கோவில், சம்பக்குளம், கிருஷ்ணபுரம் அரண்மனை என்று சுத்திவிட்டு பெண்கள் வழக்கம் போல ஷாப்பிங் சென்றுவிட அருள் அனி ஒரு டீ கடையில் தங்கிவிட்டனர்.

"அது என்ன வெளில வந்தா டெய்லி ஷாப்பிங் போகணும் னு கடவுள் குடுதுருப்பாரோ.." அனிருத் பாவமாய் கேட்டான். ஏன் கேட்கமாட்டான், மாலதி தூக்கி சென்றது அவன் கிரடிட் கார்டை அல்லவா..

"டேய்.. சும்மா போலம்பாத டா.." அருள் அவனை ஆதரவை தட்டி குடுத்தான். "ஒரு வேலை நீ திவால் அயிட்ட நான் உனக்கு கடன் தரேன்.

"அப்படியா.. எங்க உன் பர்ஸ் ல கார்டு இருக்கா பாரு ??"

அனிருத் இப்படி கேட்டதும் திடுக்கிட்ட அருள் தன் சட்டை பாக்கெட்டை தொட்டான்.

"ரொம்ப தடவாத.. உன் பர்ஸ்ஸ எடுத்து வானதி கிட்ட குடுத்தேன்.." சொல்லிவிட்டு ஈ என்று சிரித்தான்.

அருள் நொந்து போய் தலையில் கை வைத்தான், "ஊருக்குள்ள பத்து பதினஞ்சி பிரன்ட் வச்சிருக்கவன் லாம் சந்தோஷமா இருக்கான். ஒரே ஒரு பிரண்ட வச்சிக்கிட்டு நான் படர கஷ்டம் இருக்கே..."

அவன் தோலை சுற்றி கைகளை போட்டுகொண்டான் அனி, "நண்பேன் டா...!!"

*********

ஷாப்பிங் , லஞ்ச் என்று அன்றைய தினத்தை இனிமையாக (அருள் அனி இருவரின் அக்கவுண்டும் ஏறக்குறைய திவால் நிலைமையில்) முடித்துக்கொண்டு படகிற்கு திரும்பினர். மாலை சாய்ந்து இரவு எட்டி பார்க்கும் நேரம், வானம் கறுத்தது. அநேகமாய் மழை பெய்ய கூடும், அதனால் பயணம் செய்ய முடியாது என்று சொல்லி, ரவிதாசன் படகை நன்குரமிட்டு நிறுத்திவிட்டான். சோர்வாய் இருக்கிறது என்று அனி மாலதி இருவரும் தங்கள் 

அறைக்கு சென்று விட்டனர். சில்லென்ற காற்றில் நனைந்து கொண்டு அருள், வானதி மட்டும் அறையின் வெளியே படகின் முனையில் அமர்ந்திருந்தனர், வழக்கம் போல மௌனமாய்.

"வேஷ்டி சட்டை ல ரொம்ப ஹன்ட்சம்மா இருக்கீங்க .."

ஒரு லிட்டர் தேனை குளிரவைத்து அப்படியே காதில் ஊற்றியது போல இருந்தது அருள்மொழிக்கு. அடிப்பாவி பேசாமல் தான் கொள்கிறாய் என்று நினைத்தால் பேசியும் கொள்கிறாயே..

"நெசமா வா.. சும்மா பார்மாலிட்டி க்கு சொல்லாத.." ஆமாம் என்று ஒத்துக்கொண்டால் அப்புறம் பேச தலைப்பு இருக்காதே. நம் அருள் கிடைத்த வாய்ப்பை கெட்டியாக பிடித்துக்கொண்டான்.

"ஹையோ சீரியசா சொல்றேன்.. ரொம்ப நல்லா இருக்கு. எனக்கு உங்கள இந்த மாதிரி காஸ்டியூம் ல பார்க்க அவ்வுளவு வாய்ப்பு கிடைக்கலையே.."

அருள் சிரித்தான். அவனுக்குள் ஒரு சின்ன பிளாஷ்பேக் ஓடியது. உண்மை தான். பெண் பார்த்து, மோதிரம் மாற்றி, சம்பிரதாயம் பார்த்து நடந்திருந்தால் ஒவ்வொரு விழாவிலும் வெட்டி சட்டை சகிதம் நின்று பார்த்திருக்கலாம். இந்த கல்யாணமே ஒரு அழகான விபத்தாக தானே வந்தது.

அநேகமாய் வானதி கூட மனதில் அதே பிளாஷ்பேக்கை தான் ஒட்டியிருக்க வேண்டும். அவளுக்குள்ளே சிரித்து கொண்டிருந்தாள்.

"கல்யாணத்துக்கப்புறம் நாம ஒன்னா நின்னு போட்டோ எடுக்கவே இல்ல.." அருள் அவனையே மறந்து சொன்னான்.

வானதி இதை கொஞ்சம் கூட எதிர்பார்க்கவில்லை, "ஆமா இல்ல.." சின்ன பிள்ளை போல முகத்தை வைத்து கொண்டு வெகு சீரியசாக ஆமாம் போட்டாள்.

"ஆமா வா, இல்லை யா..?" தலையை சாய்த்து புன்னகைத்தான்.

"ஐயோ.. அருள் ப்ளீஸ் வேணாம்.. " இருவரும் சேர்ந்தே சிரித்தார்கள்.

"ஒரு நிமிஷம் இருங்க.." சொல்லிவிட்டு தங்கள் அறையினுள் சென்றாள்.

அருளின் மனம் அந்த மாலை மங்கும் நேரம் போலவே சில்லென்று இருந்தது. கேரளாவிற்கு வந்து தான் எத்தனை மாற்றங்கள். தயக்கங்கள் எல்லாம் மறைந்து இயல்பாய் பேசும் நிலைக்கு வந்தாயிற்று.. சூரியன் நன்றாக மறைந்து, போத குறைக்கு கார் மேகங்கள் சூழ்ந்து அந்த வேம்பநாடு ஏறி ஏகாந்தமாய் காட்சி அளித்தது. பறவைகள் எல்லாம் ஒரே நேர்கொட்டிலும், முக்கோண, செவ்வக வடிவத்திலும் தங்கள் வீட்டை நோக்கி சென்றுகொண்டிருந்தன. எப்பொழுது வேண்டுமானாலும் வந்துவிடுவேன் என்று மழை எங்கிருந்தோ கூறவது போல் இருந்தது.

உள்ளே சென்ற வானதி கையில் ஒரு காமிராவுடன் வந்தாள். அதை உயிர்பித்து மேஜை மேலே வைத்து சில பட்டங்களை தட்டினாள்.

"அருள் அந்த லாஸ்ட் நில்லுங்க.. " அருள் உடனே நகர்ந்து படகின் முனைக்கு சென்றான்.

"ம்ம்.. இன்னும் கொஞ்சம் தள்ளி .. இன்னும் நல்லா தள்ளுங்க.." அவள் சொல்ல சொல்ல அங்கும் இங்கும் நகர்ந்தான்.

"ஹையோ அப்பிடி இல்ல.. இன்னும் நல்லா.. நான் நிக்க இடம் வேணாமா..??" அப்பாவியாய் கேட்டாள்.

ஆ.. இதெல்லாம் உன்மைதான.. அல்லது கண் திறந்ததும் கனவாக இருந்து விடுமா.. அருள்மொழி சந்தோஷத்தின் உச்சத்தில் இருந்தான். என்னோடு நின்று போட்டோ எடுத்துக்கொள்ள போகிறாளா??

"தள்ளி நிப்பிங்களா மாட்டிங்களா..??" எழுந்து இடுப்பில் கையை வைத்து முறைத்தாள்.

நன்றாக ஒதுங்கி நின்றான். பின்னணியில் பாதி நீரும், பாதி நிலமுமாய் இருந்தது. வானதி டைமரை தட்டி விட்டு ஓடி வந்து அருளின் பக்கத்தில் நின்றுகொண்டாள். அருள் உள்ளே அந்த பத்து நொடியில் பல வித எண்ணங்கள் வந்து சென்றன.

பத்து, ஒன்பது, எட்டு..

'தோளில் கையைபோட்டு கொண்டு நிற்கலாமா.. ஏதும் தவறாய் நினைப்பாளோ..'

ஏழு, ஆறு, ஐந்து..

'இன்னும் கொஞ்சம் நெருங்கி நிற்கலாமா..??'

நான்கு, மூன்று..

'இவள் மனதில் என்ன நினைக்கிறாளோ.. "

இரண்டு.. ஒன்று..

'படார்' என்ற என்ற சத்தத்துடன் அந்த மின்னலும் இடியும் அவர்கள் பின்னே தொலைவில் இருந்த தென்னை மரத்தில் விழ அந்த தென்னை பற்றிக்கொண்டது. (வாசகர்கள் நினைப்பது போல, வானதி அருளை கட்டிப்பிடித்து கொள்ளவில்லை. அதெயெல்லாம் எத்தனை படத்தில் தான் நாமும் பார்ப்பது..)அடுத்த இரண்டு மூன்று நொடிகளில் மழை பிடித்துக்கொண்டது. சட சடவென மழை அடிக்க ஆரம்பித்ததும் வானதி காமிராவை தூக்கிகொண்டு அறைக்குள் ஓடினாள். அவளை தொடர்ந்து அருளும் வந்தான்.

வாசலில் நின்று கொண்டு மழையை வேடிக்கை பார்த்துக்கொண்டிருந்தாள் வானதி. புதிதாக ஏதோ ஒன்றை பார்க்கும் ஆவலோடு மழையை ஆசையாக ரசித்தாள்.

"கொட்டுற மழைல நின்னுகிட்டு டீ சாப்பிடனும் னு எனக்கு ரொம்ப ஆசை அருள்.. "அருளிடும் திரும்பினாள் வானதி,

"காற்றிலே ஏறி விண்ணையும் சாடுவோம், காதல் பெண்ணின் கடைக்கண் பணிவிலே.... ஒரு டீ போட்டு தரமாட்டேனா.." அருள் சிரித்து விட்டு டீ கெட்டிலை நோக்கி சென்றான்.

சற்று நேரம் உள்ளே நின்றிருந்த வானதி மெல்ல வெளியே எட்டி பார்த்தாள். மழை வேகமா பெய்து கொண்டிருந்தது. தன் இரு கைவிரல் நுனியினில் பாவாடையை மெல்ல தூக்கிகொண்டு வெளியே கால் எடுத்து வைத்தாள். படகில் தேங்காமல் தண்ணீர் வேகமாய் ஓடி கொண்டிருந்தது. வானதியின் பாதங்களை மென்மையாய் உருசிக்கொன்டே அந்த மழை நீர் ஓடியது. ஓட்டத்தின் வேகத்தில் அவள் கொலுசு மணிகள் சேர்ந்து அவள் கீழ்பாதங்களை வருட, லேசாக கூசியது. முழுமையாக வெளியே வந்து மழை துளிகளை தன் மீது விழ சிலிர்த்தாள். முகத்தை உயர்த்தி விழுந்த துளிகளில் சிலவற்றை இமைகளுக்குள் வாங்கிக்கொண்டாள்.

ஒரு பெரிய தேநீர் கோப்பையுடன் அருள் அவள் பின்னே வந்து நின்றான். கொட்டும் மழையிலும் அருளின் தேநீர் வாசம் வானதியை திரும்பி பார்க்க வைத்தது.

"தேங்க்ஸ் அருள்.." சொல்லிவிட்டு அவன் கைகளோடு அந்த தேனீர் கோப்பையை பிடித்தாள். அவன் கைகளும் அவள் கைகளும் அந்த கோப்பையை பிடித்திருக்க தன் பின்னே நின்ற அருளின் நெஞ்சில் சாய்ந்தாள். அந்த தேநீரை பருக ஆரம்பித்தாள்.

தேகம் குளிர வைக்கும் மழை, ஆவி பறக்கும் தேனீர், தன் நெஞ்ஜின் மீது தனது நெஞ்சம் கவர்ந்த தன் காதலி இதை விட ஒரு சுகமான கவிதை என்ன இருக்க முடியும். அருள் அந்த மழையை மறந்தான், அந்த படகை மறந்தான். கரையில் காற்றில் கதக்களி அடிய மரங்களை மறந்தான். முழுதும் வானதியின் வசம் தன் நினைவுகளை தந்தான். 

கண்களில் மழை நீரையும், கையில் தேநீரையும் வைத்து ரசித்த வானதி திடீரென்று அலறினாள்.

"அய்யய்யோ...."

அருள் மொத்தமாய் பதறி அவள் முன்பு துள்ளி நின்றான். "வானதி என்னாச்சு என்னாச்சு....??"

"டென்ஷன் ஆகாதிங்க... ஒன்னும் ஆகல.. இந்த தாவணி சாயம் போகுது பாருங்க.. வைட் ஸ்கர்ட்ட வீனாகிடுச்சு.."

அப்பொழுது தான் அருள் கவனித்தான். அவளின் கருப்பு நிற தாவணி நன்றாக சாயம் விட்டிருந்தது, அந்த வெண்ணிற பட்டு பாவாடை அங்கங்கே கருப்பு கோடுகளில் சிக்கி அலங்கோலமாய் இருந்தன..

'முட்டாள்.. முட்டாள்.. நல்லா ஒரு துணி எடுக்க தெரில உனக்கு.." அருள் தன்னை தானே திட்டிக்கொண்டான்.

"அச்சோ சாரி வானதி.. எனக்கு அவ்ளோவா தெரில.. நல்லா இருந்தது அதான் எடுத்தேன்.."

வானதி சிரித்தாள், "ஏன் இதுக்கு சாரி சொல்றிங்க.. இட்ஸ் கொயட் நார்மல். முதல் வாஷ் பண்ண சாயம் போகும் தான். நான் சேஞ் பண்ணிட்டு வரேன். இந்தாங்க உங்க டீ ய என்ஜாய் பண்ணுங்க.." அந்த தேனீர் கோப்பையை அருள் கையில் திணித்து விட்டு உள்ளே போனாள்.

அவள் உள்ளே சென்று சற்று நேரத்தில் அருளின் கைபேசி அலறியது. அதை கையில் எடுக்கும் முன் அருள் அலறினான்.

"ஐயோ.. மொபைல் போச்சு.. இப்படி ஈரமாகிடுச்சே.."

அவசர அவசரமாய் ஓடி அறைக்குள் புகுந்து கதவை மூடினான். டியூப் லைட்டின் பட்டனை தட்டிவிட்டு திரும்பியவன் , ஆயிரம் வோல்ட் மின்சாரம் தாக்கியது போல அதிர்ந்தான்.

அப்பொழுது தான் வானதி தன் தாவணியை களைந்திருந்தாள். அருளை பார்த்துவிட்டு அவசர அவசரமாய் அருகில் இருந்த ஷாலை எடுத்து தன்மீது போர்த்திக்கொண்டாள். அருள்மொழிக்கு சகலமும் ஒரு நொடி உறைந்து போனது. உடலெங்கும் மழை துளி முத்து சிதறல் போல அவள் அங்கமெங்கும் திரண்டிருந்தது. விடுதலை பெற்றிருந்த அவள் கூந்தல் மழை நீரோடு சேர்ந்து அவள் நெற்றியிலும் கழுத்திலும் ஒழுங்கு இல்லாமல் பிரிந்து ஒட்டிகொண்டிருந்தன. அவள் மீது அதிகப்படியாய் ஓட்டி கொண்டிருந்த மழை நீர், அவள் தோளிலும், மார்பிலும் தவழ்ந்து வழிந்து பதங்களில் இறங்கிக்கொண்டிருந்தது. அதிர்ச்சியிலும், வெட்கத்திலும் விக்கித்து அவள் பெரிய பெரிய கண்களால் மருண்ட பார்வை பார்த்துகொண்டிருந்தாள். ஈரமும், எக்கச்சக்கமாய் நாணமும் சொட்ட நின்றுகொண்டிருந்த வானதியை அருள் பார்வையால் விழுங்க ஆரம்பித்தான்.

அருளின் பார்வை தன்னை எல்லை மீறி மொய்ப்பதை உணர்ந்த வானதி திரும்பிக்கொண்டாள். அருளின் டெஸ்ட்டோஸ்டிரோன்கலள் அவனை நெட்டி முன்னே தள்ள, வானதியின் மீது வைத்த கண்ணை எடுக்காமல் அவளை நெருங்கினான். அவள் அருகே நெருங்க நெருங்க அவனின் இதய துடிப்பு நொடிக்கு இருமடங்கு அதிகம் ஆனது, அட்ரினலினும், டோப்பமைனும் அவன் ரத்தத்தில் எக்கச்சக்கமாய் கலந்து உடல் எங்கும் பரவியது. வானதி தன் பின்னங்கழுத்தில் அருளின் வெப்பமான சுவாசத்தை உணர்ந்தாள், உடல் நடுங்க நின்றுகொண்டிருந்தாள். உடைகள் மறைக்காத அவள் இடையை மெதுவாய் பிடித்து வைத்து அவளை மெல்ல தன் பக்கம் திருப்பினான். அருளின் விரல்கள் பட்ட இடத்தில் இருந்த எட்டு லட்சம் சென்சரி நியூரான்கலும் அந்த தீண்டலில் எழுந்த மின் வேதியலை கடத்திக்கொண்டு வானதியின் மூளைக்குள் ஓடிச்சென்று காதல் காதல் என்று ஆர்ப்பரித்தது. உணர்ச்சி கொந்தளிப்பில் தத்தளித்த வானதி வெட்கத்தோடு போட்டி போட்டு மெதுவாய் கண்கள் உயர்த்தி அருளை காதலோடு பார்த்தாள்.

அருள் அவள் கண்களை ஆழமாக பார்த்தான். கூற்றமோ கண்ணோ பிணையோ என்று எண்ணி வியந்தான்.. வானதியின் கண்கள் நிலைகொள்ளாமல் நடுங்கிக்கொண்டிருந்தது, அவள் கூரான மூக்கு சுவாசிக்க மறந்து திணறியது. சிவந்த உதடுகள் வெட்கத்தில் துடித்துகொண்டிருந்தன. படபடத்துக்கொண்டிருந்த வலது விழியில் தான் உதடுகளை லேசாய் ஒற்றி பின் அழுத்தமாய் முத்தமிட்டான். வானதி சிலிர்த்தாள், மெல்ல அருளின் தோள்களை கட்டிக்கொண்டாள். என்னை மறந்தாயே என்று ஏக்கமாய் கேட்ட இடது கன்னத்திற்கு அடுத்த முத்தத்தை வைத்தான். ஈரம் சொட்டிகொண்டிருந்த அவள் மூக்கில் தன் மூக்கை வைத்து உரசினான். நேற்று இரவு வாங்கித்தந்த வைர மூக்குத்தி அருளின் மூக்கில் சிறிய ரத்த கோட்டினை போட்டது. அந்த உணர்வை அருளின் நியூரான்கள் சுகம் சுகம் என்று அவன் மூலையில் பதிவு செய்ய, அந்த மூக்கின் நுனியில் மூன்றாவது முத்தத்தை வைத்தான். விம்மி துடித்த வானதி அவனை இருக்கமாய் கட்டிகொள்ள, தன் இரு கைகளாலும் வானதியின் சிவந்த கன்னங்களை ஏந்தினான். கண்களை மூடி தன்னிலை இழந்திருந்த வானதியின் துடிக்கும் இதழ்களை நோக்கி அவன் உதடுகள் பயணித்தது. அதை வானதியின் ஆறாவது அறிவு உணர்ந்து அது வரை காணமல் போன வெட்கத்தை மீண்டும் கொண்டு வர, அவன் முத்த முற்றுகையில் இருந்து தப்பி அவன் நெஞ்சில் முகத்தை புதைத்துக்கொண்டாள். 

அருளின் ரத்தத்தில் இருந்த உஷ்ணத்தை வானதி தான் தேகத்தில் உணர்ந்தாள். அந்த இதமான சூட்டில் முகத்தை வைத்து அவனை இன்னும் இருக்கமாய் கட்டிக்கொண்டாள். அருளின் விரல்கலை எங்கெங்கோ உணர்ந்தாள். அவள் மனக்கண்ணில் அருள் தோன்றி சிரித்தான். வேஷ்டி சட்டியில் வந்து நின்றான், காரில் தன்னை தோளில் சாய்த்துக்கொண்டு தூங்கினான். அலுவலத்தில் தூரத்தில் நின்று அவளை பார்த்தான். சமையல் அறையில் அவளுக்காக சமைத்துகொன்டே அவளை பார்த்து கண் அடித்தான். உப்பு போட்ட டீ யை ரசித்து குடித்தான். திடீரென்று மணமேடையில் தோன்றி அவள் கழுத்தில் தாலி கட்டினான். வானதியின் மனக்கண்ணில் அருள் இன்று வரை முதல் முதல் பார்த்த நாள் முதல் வந்தான். அப்பொழுது இன்னும் ஒரு புதிய உருவம் வானதியின் மனக்கண்ணில் தோன்றியது. வானதியை பார்த்து எகத்தாளமாய் சிரித்தது. அருளின் கையை பிடித்துக்கொண்டு நின்றது. மயக்கத்தில் இருந்த வானதி தன் கற்பனையில் தோன்றிய அந்த நிழல் உருவத்தை உற்று நோக்கினாள். அருளின் கைபிடித்து நின்றுரிந்த அவளை வானதி கண்டு கொண்டாள். லோகா.. 

அடுத்து நொடி வானதியின் உடல் எங்கும் ஒரு அருவெறுப்பு பரவ, தன்னை கட்டிக்கொண்டிருந்த அருளை பிடித்து வெடுக்கென்று தள்ளினாள். ஒரு அடி பின் சென்ற அருள் வானதியின் கையை பற்றி அவளை தன்னோடு இழுத்து அணைத்தான். 

வானதி ஒரு நொடிக்கும் குறைவான நேரத்தில் கோபத்தின் உச்சத்திற்கு சென்றுவிட்டாள், "ச்சீ கைய எடுங்க.." மீண்டும் அவனை கையை தட்டிவிட்டாள்.

காதலில் வலையில், மோகத்தின் பிடியில் ஆசையின் தூண்டிலில் சிக்கியிருந்த அருளிற்கு இது புரியுமா என்ன.. மீண்டும் அவளை வேகமாய் நெருங்க முயல, கோபத்தின் எல்லை கடந்த வானதி அவன் கன்னத்தில் பலார்ர்ரர் என்று அறைந்தாள்.

வானதி அடித்த வேகத்தில், அதனை சற்றும் எதிர்பார்க்காத அருள்மொழி பத்து அடி அப்பால் சென்று விழுந்தான்..

19. யாரால் முடியும் ??

"பனி இரவில் குளிரும்போழுது

நான் போர்த்திகொள்கிறேன்.. 

நீ தர போகும் உஷ்ண முத்தத்தின் 

கற்பனைகளை.."

ஒரு வாரம் என்று திட்டமிட்டு போன பிக்னிக் மூன்றே நாட்களில் அந்தோ பரிதாபமாய் முடிந்து போய் அனைவரும் சென்னை திரும்பிக்கொண்டிருந்தனர். ஊர் திரும்பிய அந்த பதினொரு மணி நேரத்தில் அனைவரும் பேசிய வார்த்தைகளை எண்ணி விடலாம். அப்படி ஒரு இறுக்கமான சூழ்நிலையில் பயணம் நிகழ்ந்தது. அருளாவது ஒன்றிரண்டு வார்த்தைகளை பேசினான், வானதி கடைசி வரை வாய் திறக்கவே இல்லை. மாலதிக்கு மிகவும் சங்கடமாய் போய்விட்டது. காலை விடிந்ததும் விடியாததுமாய் மாலதியை தேடி வந்தாள் வானதி. 

"என்னடி ஆச்சு.. ஏன் கண்ணெல்லாம் இப்படி செவந்துருக்கு..?"

"ஏதும் பேசாத.. போதும்.. எல்லாம் போதும்.. நாம கிளம்பலாம்.. இப்போவே கிளம்பலாம்.."

"ப்ச்.. என்ன வானி ஆச்சு.. பிளான் எல்லாம் பக்காவா போட்டு தான வந்தோம். இப்போ சட்டனா கிளம்ப்னும்னா என்னடி அர்த்தம்.??"

"எனக்கு பிடிக்கல னு அர்த்தம். இப்போ நாம போறோமா.. இல்ல நான் மட்டும் போகட்டா...?" 

அப்படி ஒரு வானதியை இதற்கு முன் மாலதி பார்த்தது இல்லை. காரணம் ஏதும் சொல்லாமல், கேட்ட கேள்விக்கெல்லாம் அழுகையை மட்டுமே பதிலாக சொல்லிகொண்டிருந்தாள். என்ன எது என்று விசாரிக்க அருளை தேடினால், அவன் கன்னத்தில் வானதியின் நான்கு விரல்களும் பளிச்சென்று தெரிய, ஏதோ வரம்பு மீறிய விபரீதம் நடந்து விட்டது என்று மட்டும் புரிந்து கொண்டு அனியும் மாலதியும் அதற்கு மேலே இழுக்காமல் சென்னை திரும்புவதற்கான ஏற்பாடும் செய்தனர். ஒரு வழியாக சென்னை வந்ததும், வானதி பிடிவாதமாய் மாலதியின் வீட்டிலே தங்கிவிட்டாள். இரவு வானதி உறங்கிவிட்ட பின், அனியும் மாலதியும் தொலைபேசியில் அருளை தொடர்பு கொண்டு விசாரணை கமிஷன் ஒன்றை தொடங்கினார்கள்.

முதல் நாள் இரவு நடந்தவற்றை அப்படியே ஒப்பித்தான் அருள். உண்மையில் வானதியின் இத்தனை பெரிய கோபத்திற்கு என்ன காரணம் என்று அருள்மொழிக்கும் தெரியவில்லை. அவனால் யோசிக்கவே முடியவில்லை.

"நாங்களும் பாத்தோமே, அன்னைக்கு புல்லா நல்லா தான இருந்தா. ஏன் இவ்வளவு கோப பட்டா.." மாலதி வானதியிடம் தனியாக பேசிப்பார்த்தாள். வானதி தான் ஒரு வார்த்தை கூட பேசவில்லையே.

"அடிச்சாளா டா.. என்னால நம்பவே முடியல, வானதி அடிசிட்டத, உன் கன்னத்துல அவ்வுளோ அழுத்தமா பதிஞ்சிருக்கு."

"அவ அடிச்சது கூட வலிக்கள அனி. அவ பேசாம இருக்கறத தான் தாங்கிக்க முடியல." அருள் குரலில் லேசாக ஒரு விம்மல் தெரிந்தது. இதற்கு மேல் பேசவேண்டாம் என்று அத்தோடு முடித்துக்கொண்டனர்.

மறுநாள் காலை அனி மட்டும் ஆபிஸிற்கு கிளம்பினான். மாலதி தான் வானதியுடன் இருப்பதாக சொல்லிவிட்டு வீட்டிலே இருந்தாள். வெகு நேரம் சென்ற பிறகு தான் வானதி விழித்தாள். மாலதி அவளுக்கு டீ போட்டு குடுத்தாள். இருவரும் டைனிங் டேபிளில் அமர்ந்தனர்.

"சொல்லு..."

டீ கோப்பையை கையில் வைத்திருந்த வானதி நிமிர்ந்து கேள்வியோடு மாலதியை பார்த்தாள்.

"சொல்லு.. னா??"

"சொல்லு னா, சொல்லு னு அர்த்தம். ஏன் இப்படி பீகேவ் பண்ணிட்டுருக்க.."

"ப்ச்.. ஒன்னும் இல்ல.."

மாலதிக்கு எரிச்சலாக இருந்தது. ஒன்னும் சொல்லாமல் எழுந்து குளிக்க சென்றாள். அவள் செல்வதை வெறித்து பார்த்துகொண்டிருந்த வானதி, தான் நிருதிவைதிருந்த அழுகையை ரெசியும் செய்துகொண்டாள்.

அழுது அழுது ஒருவழியாக ஓய்ந்து, அந்த களைப்பில் டேபிள மீது தலை வைத்து அப்படியே தூங்கினாள் வானதி. மாலதி அவளை தொந்தரவு செய்ய வேண்டாம் என்று எண்ணி அப்படியே விட்டு விட்டாள். மதியம் தான் ஒரு வழியாக எழுந்தாள். அதற்குள் அருள்மொழி ஆறு முறை கைபேசியில் மாலதியை அழைத்திருந்தான்.

"வானதி இஸ் ஓ.கே. னா..??"

"அவ சாப்பிட்டாளா..??"

"எதாவது சொன்னாளா..??"

மாலதிக்கு அருளை நினைத்தது வருத்தமாய் இருந்தது. அப்படி என்ன தான் நடந்தது இரண்டு பேறுக்கும். தூங்கிக்கொண்டிருந்த வானதியை லேசாக தட்டி எழுப்பி விட்டாள்.

"வானி, சாப்பிட்டு அப்புறம் படுத்துக்கோ.. எந்திரிச்சு மூஞ்சு கழுவிட்டு வா.."

கண்ணை கசக்கிக்கொண்டு விழித்த வானதி, மாலதியை பார்த்ததும் அவள் மீது சாய்ந்துகொண்டு விம்மி அழ தொடங்கினாள். 

ஆறுதலாக அவள் தலையை கோதிவிட்டாள் மாலதி , "என்ன ஆச்சு வானதி. சொன்னா தானே டீ தெரியும்.."

"அருள்.. அருள்.. என்கிட்டே.." விசும்பல்களுக்கு நடுவில் பேச திணறினாள்.

மாலதி ஒரு க்ளாசில் தண்ணீர் பிடித்து கொடுத்தாள். அதை வாங்கி குடித்து பின் தொடர்ந்தாள்.

"என் கிட்ட தப்பா நடந்துக்க பாத்தார்.."

மாலதிக்கு சிரிப்பும் கோபமும் ஒன்றாக வந்தது. இவள் என்ன நிஜமலும் லூஸ் அகிவிட்டளா..

"என்ன டி விளையாட்டு காட்டரியா ..?? அருள் யாரு?? உன் புருஷன் தான.. உங்களுக்கு கல்யாணம் ஆகிடுச்சு தான..??"

"கல்யாணம் ஆகிட்டா எல்லா உரிமையும் இருக்குன்னு அர்த்தம் ஆகிடாது மாலதி. ப்ச்.. எவ்ளோ புனிதமான விஷயம். என் கிட்ட, என்னை நெருங்கி வரார் னா மனசுல காதல் இருக்கணும். முழுக்க முழுக்க காதல் இருக்கணும். ஹன்டரட் பர்சென்ட் லவ் தான் இருக்கணும்.."

"அருளுக்கு லவ் இல்லே னு சொல்ல வரியா..?"

"ம்ம்.. அருளுக்கு தான.. இருக்கலாம். லவ் இருக்கலாம். யார்மேல வேணாலும் இருக்கலாம். அப்படி மனசுக்குள வேற யாரோ இருக்கும்போது, என் கிட்ட வரார் னா.. அது லவ் இல்ல லஸ்ட். இ டோன்ட் நீட் இட் அண்ட் ஐ நெவெர் வில் அலோ இட்.."

மாலதிக்கு பொறி தட்டியது.. "ஆகா.. இது லோகா.."

**************

சிறுசேரி சரவண பவன் முழு வேகத்தில் இயங்கி கொண்டிருந்தது. சொடேக்சோ கூப்பனின் தயவில் சுட சுட டீயை வாங்கிக்கொண்டு ' ஹெச் எஸ் பீ டீய போல வருமா..' என்று வந்து அமர்ந்தாள் மாலதி. எதிரே அனிருத், அருள்மொழி. 

'பி எல் கால் பண்ணாரு, ஏதோ ப்ரொடக்ஷன் இஷு போல' என்று ஒரு கதை சொல்லி விட்டு மாலதியும் ஆபிஸ் வந்திருந்தாள். வானதி வீட்டில் சொன்னவற்றை சொல்லி விட்டு தான் டீ வாங்க சென்றிருந்தாள். 

அனிருத் கவலையுடன் கன்னத்தில் கை வைத்துக்கொண்டு உட்கார்ந்திருந்தான்.

"ச்ச.. இந்த லோகா இருந்தும் பிரச்சனை செஞ்சா.. போனதுக்கு அப்புறமும் பிரச்சனை செய்யறா. செரியான பிசாசு.."

"அனி ஸ்டாப் இட். நீயும் ஏன் இப்படி பேசற. தேவ இல்லாம ஏன் அவளை இப்போ இழுக்கற.." அருள் அனியின் தொடையி கைவைத்து அவனை நிறுத்தினான்.

"அருள்..." அனி அருளை ஆச்சர்யமாய் பார்த்தான், "இ கான்ட் பிலீவ் திஸ். நீ என்ன அவளை சப்போர்ட் பண்ற.. வானதி சந்தேக படறது உண்மை தான.."

இவர்கள் சண்டையை கலைக்கும் வண்ணம் மாலதியின் கைபேசி அலறியது. "வானதி.." என்று சொல்லி விட்டு போனை உயிர்பித்தாள்.

"சொல்லு டி.."

"...."

"என்ன திடீர்னு..." அருளை பாவமாய் பார்த்தாள். என்ன என்று சைகையில் அருள் கேட்க தலையை மட்டும் ஆட்டினாள்.

"ஹ்ம்ம்.. சரி நான் சொல்லிடறேன்.."

போனு வைத்துவிட்டு சொன்னாள், "வானதி விழுப்புரம் போறாளாம். அம்மா வீட்டுக்கு. உங்களுக்கு சொல்லிட சொன்னா.."

அருள் தலையில் கையை வைத்து கொண்டு உட்கார்ந்தான். "இப்போ வானதிக்கு என்ன தான் பிரச்சனை.."

"நீங்க தான் அருள் பிரச்சனையே.."

அருள் புரியாமல் பார்த்தான்.

"சாரி அருள். ஒரு வகையில நானும் காரணம் தான். வானதிக்கு இருக்கறது ஒரு மாதிரியான ஈகோ, ஒரு இன்செகியுர்ட் பீலிங். பிளஸ் ஒரு சின்ன இன்பிரியாரிட்டி காம்ப்ளெக்ஸ்."

"என்ன மாலதி என்னென்னவோ பேசற.. பயமா இருக்கு.."

"சொல்றேன் .. ஆக்சுவலா.. லோகா பத்தி அடிக்கடி நான் தான் வானதிக்கு சொல்லிர்கேன். அது அவ மனசுல லோகா அருள் அப்டின்னு ரெண்டு பேரு பயங்கர லவ்வர்ஸ் னு ஒரு இமேஜ ரொம்ப டீப்பா க்ரியேட் பண்ணிருக்கு.. இப்போ அதே அருள் அந்த லோகா வ மறந்துட்டு அவளை லவ் பண்றாரு அப்படின்னு அவளால நம்ப முடியல.. அவளை பொறுத்த வரை உங்க மனசுல லோகா இருக்கா.. இப்படி ஒரு இன்செகியுர்ட் பீலிங் அவளுக்கு.. அவளுக்கு புரிய வைக்கணும்.. லோகா இல்ல, அந்த மனசுல வானதி தான் இருக்கா னு.."

அருள்மொழிக்கு தலை சுற்றியது. அனி மாலதியை கேட்டான், "இதுல ஈகோ எங்கேர்ந்து வர்றது..?"

"அதான் பொண்ணுங்க.. எங்களுக்கு எதுவுமே எக்ஸ்குலூசிவ்வா இருக்கணும். வி ஷுட் பீ ட்ரீட்டட் ஸ்பெஷல். அதான் அவ எதிர்பார்க்கறா. ஆனா, லோகா இருந்த இடத்தில நானா?? அப்படி னு ஒரு சின்ன ஈகோ.. அதான் அவளோட லவ்வ கூட சப்ரஸ் பண்ணி அருள் மேல அட் டைம்ஸ் கோபத்த உண்டு பண்ணுது.. சில டைம் ஒரு காப்ம்லக்ஸ உருவாகுது. அருள் நெஜமாலுமே என்ன லவ் பண்றாரா னு ஒரு சந்தேகத்த அவளுக்கு குடுக்குது.."

"இப்போ என்ன தான் பண்ணனும்.. இதுக்கு என்ன வழி.."

"தெரில.. ஒரு வேலை அருளால, அவர் மனசுல வானதி தான் இருக்கா னு, ப்ரூவ் பண்ண முடிஞ்சா.. "

"இது சைன்சோ மேக்சோ இல்ல மாலதி.. இட்ஸ் லவ், இத எப்படி நான் ப்ரூவ் பன்வேன். எப்படி என்னால முடியும்.." அருள் பரிதாபமாய் கேட்டான்.

அனி ஆறுதலாய் அவன் தோலை பிடித்துக்கொண்டு அவனை தட்டி குடுத்தான்.

"அவ புரிஞ்சிக்குவானு நெனைக்கல அருள். நாம தான் புரிய வைக்கணும்..." 

"இது இவ்ளோ கம்ப்லேக்சா இருக்கும் னு நான் கொஞ்சம் கூட நெனைக்கல.. யாரல அனி முடியும்.. "

"இப் யூ டோன்ட் மைன்ட்.. அது என்னால முடியும்.." அவர்கள் மூவருக்கும் பரிச்சயமான அந்த குரல் கேட்டதும் நிமிர்ந்து பார்த்தனர்..

பார்த்ததும் பார்பவர்களை பைத்தியமாக்கும் அந்த மந்திர புன்னகையை உதிர்த்துக்கொண்டு அவர்கள் அருகில் வந்து உட்கார்ந்தாள் லோகா.. 

20. என் மீது காதல் இல்லை..

"முதல் முறை உன்னை

முத்தமிடுகையில் 

வெட்கத்தில் உன் கன்னம் சிவக்கும்

என்று நினைத்தேன்...

சிவந்ததோ என் கன்னம்..."

வானதி விழுப்புரம் செல்லும் அல்ட்ரா டீலக்சின் சாயம் போன புஷ் பேக் சீட்டில் சாய்ந்திருந்தாள். ஒரு வழியாக அழுது அழுது ஓய்ந்திருந்தாள். அருள் மீது கோபம வருவது இது ஒன்றும் முதன் முறை இல்லை. ஏற்கனவே ஒரு முறை கிட்டத்தட்ட மூன்று நான்கு வாரங்கள் பேசாமலே இருந்திருக்கிறாள். ஆனால் வீட்டை விட்டு சென்றது இல்லை. இந்த முறை வானதியின் மனதில் சொல்ல தெரியாது ஒரு பயமும், கோபமும் குடிகொண்டு அவளை வீட்டை நோக்கி அழைத்து சென்று கொண்டிருந்தது.

மருவத்தூர் தாண்டி பஸ் சென்றுகொண்டிருந்தது. பெரிதாக ஒன்றும் கும்பல் இல்லை. ஜன்னல் ஓரம உட்கார்ந்து வெளியில் தெரிந்த மரங்களை வேடிக்கை பார்த்துகொண்டிருந்தாள். இதற்கு அழுவதற்கு சலிப்பாக இருந்தது. சரி பாட்டாவது கேட்கலாம் என்று தன் கைபேசியை எடுத்தாள். அவளது கருப்பு நோக்கியா 5230வின் பெரிய திரையில் அருள் கழுத்தை சாய்த்து, இமைகளை லேசாக மூடி சிரித்து கொண்டிருந்தான். வானதிக்கு எரிச்சலாக வந்தது. இந்த சிரிப்பை வைத்து தானே அந்த லோகாவை கவிழ்த்திருப்பாய்.. அருளை மனதிற்குள் திட்டிக்கொண்டே அவன் படத்தை மாற்றி தனக்கு பிடித்த மஞ்சள் ரோஜா வின் படம் ஒன்றை வால்பேப்பராக வைத்தாள். ஹெட்போனை காதில் செருகி கொண்டு, கண்களை மூடினாள்.

பாம்பே ஜெயஸ்ரீ காந்த குரலில் தன் வசிகரனை அழைத்தார்..

"தினம் குளி குளித்ததும் 

என்னை தேடி

என் சேலை நுனியால்

உந்தன் தலை துடைப்பாயே 

அது கவிதை..

திருடன் போல்

பதுங்கியே திடீரென்று

பின்னல் இருந்து என்னை

நீ அணைப்பாயே 

அது.."

வானதி அதற்கு மேல் கேட்க பிடிக்காமல் பாட்டை நிறுத்தினாள். ஹ்ம.. பொய், எல்லாம் பொய்.. காதலாவது கத்தரிக்காயாவது எல்லாம் சுத்த பொய்.

அப்பொழுது வைப்றேஷனில் இருந்த வானதியின் கைபேசி கிர்ர்ர்ர்ர் என்று உதறியது. எடுத்து திரையை பார்த்தாள்.. புது நம்பர்.. ஒரு வேலை அருளாக இருக்குமோ. அவன் நம்பரில் இருந்து அழைத்தாள் பேசமாட்டேன் என்று வேறு நம்பரில் இருந்து அழைகிரானோ.. வானதி கைபேசியை சைலேன்ட்டில் போட்டு விட்டு கண்களை மூடினாள். இன்னும் ஒரு மணி நேரத்தில் வீடு.. வானதியின் கைபேசி மீண்டும் கிர்ர்ர்ர் என்றது. இந்த மோரை ஏதோ ஒரு குறுஞ்செய்தி. அதே என்னில் இருந்து 

“Hei. Check out my photos. Click here”

வானதிக்கு வியப்பாக இருந்தது. என்ன sms இது. வேறொரு சமையமாக இருந்திருந்தால் கண்டிப்பாக அந்த மேசெஜ்ஜை டெலீட் செய்திருப்பாள். ஏனோ அந்த மேசெஜ்ஜில் இருந்த லின்க்கை தொட்டாள் இணையத்தோடு தொடர்பு கொண்டு கூகிள் அக்கவுண்டின் லாகினை கேட்டது. வானதி தன் விவரங்களை தட்டினாள்.

username : vanathi.tcs

password : arul@143

ச்சே .. இந்த அருளின் மேல் நான் தன் எவ்வுளவு அன்பு வைத்திருக்கிறேன். அவன் பெயரை தானே பாஸ்வேர்டாக வைத்திருக்கிறேன். ஆனால் ஏன் அவன் மீது இப்படி கோப படுகிறேன். யோசித்தபடியே கூகிள் பிக்காசாவிற்குள் லாகின் செய்தாள். அவளது sms சொன்ன லிங்கில் ஒரு படமும் இல்லை. ஹ்ம்ம்.. ஏதோ ஸ்பாம் போல என்று எண்ணி லாக் அவுட் செய்தாள். கொஞ்ச நேரம் தூங்கினாள் இந்த பயண சலிப்பில் இருந்து தப்பலாம் என்று எண்ணி கண்களை மூடினாள்.

வானதி வீட்டிற்கு சொல்லாமல் கொள்ளாமல் வந்துவிட்டாலம். வசந்தி குதி குதி என்று குதித்தாள். 

"ஒரு போன் பண்ணி சொல்ல எவ்வுளவு நேரம் ஆகும்..??"

"கல்யாணம் ஆச்சுனா புருஷன் கூட தான் அம்மா வீட்டுக்கு வரணும். இப்படி தனியா வந்தா ஊர் என்ன சொல்லும்.."

"என்ன டி, ஏதும் சண்டையா.. என்ன தான் சண்டைனாலும் நீ தான் பொருத்து போகணும் "

"அந்த தம்பி தங்கம். நீ தான் தப்பு பண்ணிருப்ப.."

வானதி ஏற்கனவே கடுப்பில் இருந்தாள். சம்பந்தமே இல்லாமல் வசந்தி திட்டியதும் அவள் வசந்தியை மீது பாய்ந்தாள்.

"ஏன் மா , தோன தோன ன்னு உயிரை வாங்கற. கல்யாணம் அயிட்ட அப்படியே இந்த வீட்ட நான் மறந்துடனுமா..?? வந்தவள வா ன்னு ஒரு வார்த்தை கூபிட்டியா.. சும்மா கத்தாத. நான் எப்போ வேணா வருவேன், எப்போ வேணா போவேன். போயி எனக்கு டி போட்டு கொண்டு வா போ. தல வலிக்குது.. " சொல்லிவிட்டு விடு விடு என்று தன் அறைக்குள் சென்றுள்.

'ஏன் இப்படி எதற்கெடுத்தாலும் கத்துகிறேன், அமைதி அமைதி..' கட்டிலில் அமர்ந்து கொண்டு கண்களை மூடினாள். ஒரு ஐந்து நிமிடங்கள் அப்படியே இருந்தாள். கண்களை திறந்த பொது வசந்தி கையில் ஒரு டி கப்புடன் நின்று கொண்டிருந்தாள்.

வானதிக்கு அவளை பார்க்க பாவமாய் இருந்தது. "சாரி மா.. ஏதோ ஒரு.."

அவள் முடிக்கும் முன் வசந்தி அவளை தடுத்தாள், "இந்த டி ய குடிச்சிட்டு ரெஸ்ட் எடு. ஈவ்னிங் பேசலாம்.." அவள் கையில் தந்துவிட்டு சென்றாள்.

"இனிமேல் நிதானமாய் இருக்கணும்.." தனக்கு தானே சொல்லிவிட்டு டீயை குடித்தாள். முழுதாய் இரண்டு வாய் கூட குடிக்கவில்லை. மீண்டும் அந்த புதிய நம்பரில் இருந்து அழைப்பு வந்தது. யார்தான் இது பார்த்து விடலாம் என்று எண்ணி, ஆன்சர் பட்டனை தொட்டாள்.

"ஹை.. இஸ் திஸ் வானதி.." வானதிக்கு அந்த குரல் எங்கோ கேட்ட மாதிரி இருக்கவே, ஆர்வம் ஆனாள்

"யா.. வானதி ஹியர். நீங்க யாரு.." வானதி தன் டேட்டாபேசில் இந்த குரலின் சொந்தக்காரரை அலசிக்கொண்டிருந்தாள்.

"உங்கள மீட் பண்ணனும். நானும் இப்போ விழுப்புரம் தான் இருக்கேன். நீங்க வீட்டில இருக்கீங்க இல்லையா.." 

வானதி மிரண்டாள். யார் இவள், நான் விழுப்புரம் வந்தது மாலதிக்கு மட்டும் தானே தெரியும், நான் வீட்டில் இருப்பது வரை இவளுக்கு எப்படி தெரியும்..

"ஆமா, நான் வீட்டில தான், இருக்கேன். நீங்க யாரு.."

ஒரு சின்ன மௌனத்திற்கு பின் பதில் வந்தது, "நான் லோகமாதேவி.. லோகா.."

சற்று நேரம் முன்பு வானதி தனக்குள் செய்துகொண்ட சங்கல்பம் சட்டென்று காணமல் போனது,

"ஹலோ.. நீங்க எதுக்கு என்கிட்டே பேசணும்,. எதுக்கு அனாவசியமா எனக்கு கால் பன்னரிங்க. தேவ இல்லாம டிஸ்டர்ப் பண்ணாதிங்க.. அப்புறம் வேற மாதிரி ஆகிடும்.."

மறுமுனையில் ஒரு சிரிப்பு கேட்டது, "என்ன ட்ரை பண்ற வானதி.. ஏன் ஓவர் ரியாக்ட் பண்ற.."

லோகாவின் அந்த நக்கலான கேள்வி வானதியை இன்னும் சூடாக்கியது.. "ஹலோ.. மேடம் , மைன்ட் யுவர் வார்ட்ஸ் ஓகே.. உங்க கிட்ட பேச எனக்கு அவசியம் இல்ல.. கெட் லாஸ்ட்.." போனை கட் செய்துவிட்டு அந்த போனை தூர தூக்கி எரிய ஓங்கினாள். ச்சே.. ச்சே.. எட்டாயிரம் கொடுத்து ஆசை ஆசையாய் வாங்கிய போனே ஆயிற்றே.. மெத்தை மீது போட்டாள். உடனே சென்று குளித்தால் தேவலாம் என்று நினைத்து குளியல் அறைக்குள் புகுந்தாள்..

குளித்து முடித்து வெளியே வந்த வானதியின் கைபேசியில் அவள் எதிர்பார்த்த மிஸ்ட் காலோ, மேச்செஜ்ஜோ இல்லை. கொஞ்சம் நிம்மதியாக இருந்தது. அனால் இந்த லோகா பொல்லாதவள், வீட்டிற்க்கே வந்தாலும் வருவாள். அவள் விழுப்புரத்தில் என்ன செய்கிறாள்.. பலவாறாக யோசித்து கடைசியில் கோவில் போகலாம் என்று முடிவு செய்தாள். சென்ற முறை பிறந்த நாளுக்கு மாலதி அவளுக்கு அளித்த மயில் நீல சுடிதாரை எடுத்து அணிந்து கொண்டாள்.

"அம்மா.. கோவில் போயிட்டு வரேன்.. " 

சமையற்கட்டில் இருந்து கரண்டியுடன் வெளியே வந்தாள். "சாபிடாமவா.."

அதற்குள்ளாக வானதி வாசல் வரை சென்றுவிட்டால்.. "ம்ம்.. பரவா இல்ல.. வந்து சாப்பிடறேன்.."

"என்ன கோவிலுக்கு போற.. தனியா வா போற.."

வானதி வெளியே சென்று கேட்டின் தாழ்பாளை நீக்கினாள், "தனிய தான் போறேன், காளியம்மன் கோவிலுக்கு தான்.." சொல்லிவிட்டு வசந்தியின் பதிலை எதிர்பாராமல் விடு விடு வென நடந்தாள்.

பாடாய் படுத்திய அந்த வெயிலில் பஸ் பிடித்து, ஒரு மணி நேரத்திற்கு மேல் பயணம் செய்து திருவக்கரை அடைந்தாள். என்னவோ வானதிக்கு சிறு வயதில் இருந்தே திருவக்கரை மீது ஒரு ஈர்ப்பு. ஏதேனும் சொல்ல முடியாத சோகம் என்றால் அதனை திருவக்கரை வக்ரகாளியம்மனிடம் தான் முறையிடுவாள். கழுத்தில் மண்டை ஓடு, காதில் பயங்கர தோடு, கையில் அரிவாள், கத்தி என்று பயங்கரமாய் காட்சி அளிக்கும் அம்மன் ஏனோ வானதிக்கு மட்டும் எப்பொழுதும் பயத்தை தந்ததே இல்லை, மாறாக வானதி வக்ர காளியின் மீது பெரிய பக்தியை கொண்டிருந்தாள். கோவில் வந்து சேர்ந்ததும், அம்மனை தரிசித்து விட்டு பிரகாரத்தின் வெளியே வந்து உட்கார்ந்தாள். மனம் தெளிவாய் அமைதியாய் உணர்ந்தாள். அப்பொழுது அவள் கைபேசி அலறியது.. மீண்டும் லோகா.. ச்சே.. நிம்மதியை இருக்க விடமாட்டாள், போலிருக்கே.. செல்லை அணைத்துவிட்டு கைப்பைய்க்குள் போட்டாள்.

அப்பொழுது அவள் தோல் மீது வளையல் அணிந்த ஒரு கை விழுந்தது.. யார் என்று திரும்பி பார்த்த வானதி திடுகிட்டாள். அவள் அருகில் புன்னகையோடு அமர்ந்திருந்தாள் லோகா.. 

வானதிக்கு பகீர் என்றது, 'இவள் என்ன பேயா பிசாசா.. எப்படி இங்கே வந்தாள்..?"

லோகா சிரித்தாள், "நான் பேயும் இல்ல, பிசாசும் இல்ல.. அப்படி ஏன் பார்க்கிற.. உன்கிட்ட கொஞ்சம் பேசணும் அவ்ளோதான்.."

வானதி இன்னும் திடுக்கிட்டாள்.. "நீங்க எப்படி இங்க .." அவளை அறியாமலே லோகா மீது பயமும் மரியாதையும் வந்தது..

"மாலதிய எதேச்சையா மீட் பண்ணேன், உங்கள பத்தி சொன்னா.. உன் பிரச்னை ஏன்னா ன்னு எனக்கு புரிஞ்சிது, சரி உன்ன பாத்து பேசிட்டு போலாமே ன்னு வந்தேன். எப்படியும் நீ எங்கே இருப்ப ன்னு உன்ன கேட்ட சொல்ல மாட்ட.. அதான் உன் கூகிள் அக்கவுன்ட்டை ஹேக் பண்ணி, உன் லோகாஷனை கூகிள் அல்டிடியூடில் பார்த்து தெரிஞ்சிகிட்டேன்.. " சொல்லிவிட்டு தன் கையில் இருந்த சம்சங்கை காட்டினாள். திருவக்கரை கோவிலின் வரைபடத்தில் நீல நிற புள்ளி மின்னிகொண்டிருன்தது, அருகில் வானதியின் பெயர் இருந்தது..

'சரியான தில்லாலங்கடி யா இருப்பா போலருக்கே..' வானதி மனதிற்குள் வியந்தாள்..

"தில்லாலங்கடி ய இருப்பேன்னு பாக்கறியா.. இட்ஸ் ஜஸ்ட் டேச்னாலாஜி அவ்வுளோ தான்.."

வானதிக்கு தலை சுற்றியது, "இவள் என்ன மனதில் நினைப்பதை அப்படியே சொல்கிறாள்.."

லோகா வானதியின் கைகளை பற்றினாள், "தப்பு பண்ற வானதி, அருள் இஸ் எ ஜெம்.. நீ அருள சந்தேகப.."

வானதி சட்டென்று அவள் கையினை தட்டி விட்டாள்.. "பேசாத.. அருள் பத்தி பேச உனக்கெந்த தகுதியும் இல்ல.. என்கிட்டே பேச உனக்கு எந்த உரிமையும் இல்ல.. ப்ளீஸ் நீ போயிடு.."

அவள் கத்தியதை கேட்டு அங்கு அமர்ந்திருந்த அனைவரும் திரும்பி இவர்களை பார்த்தனர்.

வானதிக்கு கண்களில் கண்ணீர் வழக்கம் போல வந்து உட்கார்ந்து கொண்டது, "ஐ ஆம் சாரி. உங்களுக்கென்ன , உங்க அருள். நீங்க பேசலாம். ஆனா என்கிட்டே ஏன் பேசறிங்க.. நீங்க போகலாம்.."

லோகா விடவில்லை, மீண்டும் அவள் கைகளை இறுக்கமாக பற்றிக்கொண்டாள், "ஏன் சின்ன பிள்ள மாதிரி கோப படர வானதி.. அதுவும் இல்லாம எனக்கு கல்யாணம் ஆகிடுச்சு.. இன்னமும் நான் அருளையோ, இல அருள் என்னையா நெனசிகிற்றுகோம் ன்னு நீ நம்பறியா.."

"இதுல நெனைக்க என்ன இருக்க,, அதானே உண்மை.." கோபம் வெடிக்கும் முகத்தோடு கண்களோடு லோகாவை பார்த்தாள்..

"நீ தப்ப புரிஞ்சிகிற்றுக்க வானதி.. ஏன் லைப் ல அருள் இப்போ கொஞ்சம் கூட இல்ல.. "

"அது எல்லாருக்குமே தெரியுமே.. காதலிச்சவன ஏமாத்தி வேற கல்யாணம் பண்ணிகிட்டவ தான நீ.. " 

லோகாவின் கண்கள் கலங்கியது.. நைச்சியமாய் அந்த ஈரத்தை துடைத்து கொண்டு தொடர்ந்தாள், "அப்போ அருள் மனசுல நான் இன்னும் இருக்கேன்னு நினைக்கறியா.."

வானதி ஏதும் சொல்லவில்லை.. அவள் மனதிற்குள் அருள் மீது காதலும் சந்தேக்கும் சேர்ந்து தானே வளர்ந்தது.. ஒன்றும் சொல்லாமல் எழுந்து நடந்தாள்.. பின்னல் அமர்ந்திருந்த லோக எழுந்தாள்.

"நானும் அப்படி தான் நினைத்தேன் வானதி.. அருள் மனசில நான் இல்லைன்னு எனக்கு இன்னைக்கு காலையில தான் தெரிஞ்சுது.. எப்படி ன்னு நீ தெரிஞ்சிக்கனுமா.."

ஏதோ மந்திரத்தில் கட்டுண்டவள் போல நின்றாள். அமாம் அவளுக்கு அது வேண்டும், எதனை நாள் தான் நம்பிக்கை இன்மையிலே காலத்தை ஓட்டுவது. அருளை பார்த்தாலே இந்த லோகா தான் தெரிகிறாள். அருள் மனதில் இந்த லோகா இல்லை என்று இவ்ளோ நிச்சயாமாக கூறுகிறாள் என்றாள்..

வானதி திரும்பினாள்.. "தெரிஞ்சிக்கணும்.. "

21. லோகாவின் கதை.. 

“கனவில் கூட 

கைவிட மாட்டாயா 

உன் வெட்கத்தை.. ”

“உண்மையான காதல் னு எதுவுமே இல்லை. ஏனா காதல் னு சொன்னாலே, அது உண்மையானது தான். எங்க காதல் உண்மையான காதல் னு லவ் பண்றவங்க சொல்றது சாதாரணமான விஷயம், ஜஸ்ட் ஒரு எக்சஜறேஷன். உலகத்திலே பெஸ்ட் நம்ம லவ் னு நினைக்க தோணும். நாம விரும்புரவங்க மட்டும் போதும், இந்த உலகத்திலே வேற எதுவும் வேண்டாம் னு நினைக்க தோணும். உண்மை தான். காதல் அழகானது, நம்மலயும், நம்ம சுத்தி இருக்கிறவங்கலையும் கூட அழகா காட்டும். கொஞ்சம் வெளில வந்து பார்த்தா தெரியும் அது முழுக்க உண்மை இல்லை னு.. கதைளையும் கவிதைளையும் காதல் ஒரு இனிமை மட்டும் நிறைஞ்ச விஷயம். பிராக்டிகல் லைப் ல அப்படி இல்லை.. அதுவும் நாம இப்போ இருக்கற சொசைடில காதல் கஷ்டமான, கஷ்டபடுத்தர ஒரு விஷயம் தான்..”

வானதி குழுப்பமாய் லோகாவையே பார்த்துகொண்டிருந்தாள். லோகா சொல்வது காதில் விழுந்தாலும் அவள் சொல்லும் அர்த்தம் முழுதாய் புரியவில்லை. 

“லவ் பண்ற எல்லாருக்குமே அவங்க விருப்ப படி வாழ்கை அமையறது இல்லை வானதி.. சிலர் காதலுக்காக பேரன்ட்ஸ விட்டுகுடுக்கிறாங்க.. அவங்கள பிராக்டிகல் பெர்சன்ஸ் னு பாராட்டலாம். இல்லை தைரியமானவங்க னு பிரமிக்கலாம், இல்லை அப்பா அம்மா மேல பாசம இல்லாதவங்க னு திட்டலாம். வேற சிலர் பேரன்ட்ஸ் க்காக காதல விட்டுகுடுக்கிறாங்க.. அவங்கள, அன் லக்கி னு சொல்லலாம்.. அவங்களுக்காக பரிதாப படலாம்.. அவ்ளோதான்.. அன்பார்ச்சுனடேலி நான் இதுல ரெண்டாவது ராகம்..”

வானதிக்குள் ஏதோ லேசாய் உறுத்தியது, லோகா மீது முதல் முறையாக ஒரு அபிப்ராயம் ஏற்பட்டது..

“இதுல வேடிக்கை என்னை னா, அந்த பொண்ணு மேல உயிரையே வச்சிருந்த பையன், அதுக்கப்புறம் அந்த பொண்ண தன்னோட ஜென்ம விரோதியா மாத்திடுவான். அந்த பொண்ணுக்கு துரோகி னு பட்டம் கிடைக்கும். உலகத்தில இருக்கிற எல்ல பொண்ணுங்களும் இப்படி தான்னு ஊர் முழுக்க போலம்புவான்.. ஆனா அந்த பொண்ணு..?? கட்டிகிட்டவன் கூடவும் சந்தோஷமா இருக்க முடியாம,, ஆசைப்பட்டவன் கூடவும் வாழ முடியாம.... ஒவ்வொரு நாளும் செத்துகிட்டு இருப்பா...”

லோகாவின் கண்களின் கண்ணீர கசிந்தது.. “எனக்கும் அருளுக்கும் காதல் இருந்துச்சு.. நாங்க பிரிஞ்சது உண்மை தான். அதுக்கான காரணம் இப்போ முக்கியம் இல்லை. ஆனா அருள் ஏன் நிலமைய புரிஞ்சிகிட்டான். அவனை விட்டு நான் போக என்னை அனுமதிச்சான். உண்மைய சொல்லணும் ன, என்னோட அப்பா அம்மா வுக்காக அருள் அவனோட காதல தியாகம் பண்ணான்..”

வானதி பிரமிப்புடன் பார்த்தாள். அருள்..? அருள் சொல்லி தான் லோகா அவனை பிரிந்தாளா..?

“நாங்க கோழை இல்லை.. எதிர்த்திருக்க முடியும்.. சண்டை போட்டிருக்க முடியும். ஆனா தான் காதலிச்ச பொண்ணோட பேரன்ட்ஸ மதிச்சு தன் காதலை தியாகம் பண்ண அருள் தான் எனக்கு பெருசா தெரியறான்.. அவன் என்னை மறந்துட்டானா னு எனக்கு நிச்சயமா தெரியாது.. ஆனா என்னை காதலிக்கறத நிறுத்தினான்.. என் தெரியுமா..? என் மனசுல குற்ற உணர்ச்சி இருக்க கூடாதுன்னு.. நான் அவன நெனச்சி கவலை படக்கூடாது னு.. உண்மை தான் வானதி, நீ அருள் வாழ்கை ல வரும் முன்னாடியே நான் அருளோட மனசிலேர்ந்து வெளியே போய்டேன்..”

“உனக்கு தெரியுமே வானதி, அருளுக்கு தமிழ் மேல எவ்ளோ ஈடுபாடு இருக்கு னு.. தமிழரோட ஒரு பண்பாடு, பிறன்மனை நோக்காமை.. அருள் மனசில நான் இல்லை, இது ஒரு டீபால்ட்டான விஷயம்.. நீ ஏன் இன்னும் இத புரிஞ்சிக்காம இருக்க...?”

வானதி தலை குனிந்தாள். குற்ற உணர்ச்சி அவள் கண்களின் நீரூற்றை பல மடங்கு வேகத்தில் செயல் பட வைத்தது.. லோகா அவள் கையில் கர்சீப்பை திணித்தாள் ..

“நீ கேட்கலாம்.. வேற ஒருத்திய காதலிச்ச ஒருவன் என்னை எப்படி முழுசா எதுப்பான் னு ?? ஒரு விஷயம் நல்லா புரிஞ்சிக்கோ வானதி.. ஒருத்தவனுக்கு ஒரு முறை தான் காதல் வரணும் னா, இந்த உலகத்தில தொண்ணூறு சதவிகிதம் பேர்க்கு கல்யாணமே நடக்காது.. நாம எல்லாரும் ஏதோ ஒரு கட்டதில யார் மேலயோ கொஞ்சமா விருப்பத்தை வைக்கிறோம்.. அது நாளடைவில கெட்டி பட்டு தான் காதலா மாறுது.. வானதி, லைப் ல ஒறே நேரத்தில ரெண்டு காதல் இருக்கறது தான் தப்பு... ரெண்டு காதல் இருக்கறது தப்பில்ல.. ஆனா, ஒரு நேரத்தில ஒரு காதல் தான் இருக்கனும், அந்த காதலுக்கு நாம உண்மையா இருக்கணும்.. அருள் வாழ்கை ல, லோகா இருந்தது ஒரு கசப்பான உண்மை தான்.. ஆனா இப்போ இந்த நேரம் அவன் மனசில லோகா இல்ல.”

“எனக்கு முன்னெல்லாம் ஒரு ஓரத்தில சந்தேகம் இருக்கும், அருள் உண்மையிலே என்னை மறந்து தான் இருக்கான னு.. ஏனா அவன் என்னை பார்க்க மாட்டன், எதேச்சையா பார்த்தா கூட பேசமாட்டான், முகத்த திருப்பிக்குவான்.. ஆனா இன்னைக்கு..” சொல்லிவிட்டு நிறுத்தினாள்.

வானதி லோகாவையே ஆவலாய் பார்த்துக்கொண்டிருந்தாள். அவள் கண்களின் ஒரு மின்னல் தெரிந்தது.. இன்று காலை அருளின் கண்களின் பார்த்த அதே மின்னல்..

“இன்னிக்கு காலையில அருள்.. என்னை பார்த்து சிரிச்சான்.. பேசினான்.. என் கண்ணை பார்த்து பேசினான்.. அவனோட கண்ணில் ஒரு தவிப்பு இருந்தது, காதல், அந்த காதலை தன்னோட மனசில இருக்கிறவ ஏத்துக்கல அப்படின்ற வலி.. முழுக்க முழுக்க அந்த கண்ணுக்குள்ள நீ தான் இருந்த வானதி.. நான் பார்த்தேன்.. உன்ன பார்த்தேன்...” 

வானதி விம்மி அழுதுகொண்டிருந்தாள். எப்படியெல்லாம் காயப்படுதிவிட்டோம் அருளை.. லோகா அவளை நெருங்கி வந்து ஆறுதலாய் அவளை அணைத்துக்கொண்டாள். “மாலதி என்கிட்டே எல்லாத்தையும் சொன்னா.. நீ கோப படமாட்டனா, ஒரு அந்தரங்க மான விஷயத்த பத்தி உன்கிட்ட பேசலாமா..?”

இப்பொழுது வானதி வெடுக்கென்று நிமிர்ந்தாள்.. அவள் மனது கற்பனை குதிரைகளை நாலா திசையிலும் தட்டி ஒட்டிவிட கஷ்டப்பட்டு மனதை நிலை படுத்திகொண்டாள்.. “சொல்லுங்க...” 

“உன் பிறந்த நாள் அன்னைக்கு நைட் நடந்தத பத்தி மாலதி சொன்னா..” சொல்லிவிட்டு வானதியை பார்த்தாள்.. வானதி கூச்சத்தில் நெளிந்தாள்..

“நீ நெனச்சது தப்பு இல்லை வானதி.. எந்த பொண்ணுமே தன்னோட கணவன் தன்ன அன்போட நெருனங்கனும் னு தான் எதிர்பார்ப்பா.. ஆனா அந்த நெருக்கத்தில காதல் மட்டுமே இருக்கனும் னு நினைக்கறது .. கொஞ்சம் அறியாமை னு தான் நான் சொல்வேன்..”

வானதி பேசவில்லை... தலையை குனிந்து தரையை பார்த்துக்கொண்டிருந்தாள்.

“ஒரு உணர்ச்சி வேகத்தில அருள் உன்னை நெருங்கினது எதார்த்தமான விஷயம்.. அது காமம் னு நீ நெனச்சி நீ கோபப்பட்டு அருளை அடிச்சிட்ட இல்லையா..”

வானதிக்கு அந்த காட்சி கண்முன் வந்தது.. அவளை மீறி முணுமுணுத்தாள்.. “ஆமா... எனக்கு அது பிடிக்கலை தான். லவ் இருக்கணும், என்கிட்டே வரும்போது அதுல ஒரு துளி லஸ்ட் இருந்தா கூட நான் ஏத்துக்க மாட்டேன் தான்..” 

லோகா சிரித்தாள்.. “உனக்கு கடவுள் மேல நம்பிக்கை இருக்கா??..”

“ம்ம்.. ரொம்ப..” 

“அது கூட லவ் தான் வானதி.. ப்யூர் டிவோஷன்.. ஆனா, நம்ம லைப் ல இருக்கிற லவ்... வேற., தாம்பத்தியத்தில இருக்கற காதல் இண்டைறேக்ட்டா காமத்தை ஒரு சரியான விகிதத்தில உள் அடக்கியிருக்கு.. அதை ரிமூவ் பண்ணிட்டா அப்புறம் அது பக்தி ஆகிடும் வானதி..”

வானதிக்கு லேசாய் புரிவது போல் இருந்தது.. ஆனாலும் ஒரு சின்ன நெருடல் அவளுள் இருந்தது.. உணர்ச்சியின் உந்துதலில் தன்னை நெருங்கிய அருள் மனதில் காதல் இருந்ததா...

“இருந்திருக்கும் வானதி..” தீர்க்கமாய் அவளை பார்த்து லோகா சொன்னதும் வானதிக்கு தூக்கி வாரி போட்டது.. அவள் கண்ணில் தெரிந்த அதிர்ச்சியை கண்டுகொள்ளாமல் லோகா தொடர்ந்தாள்..

“யோசி வானதி.. நான் சொல்ல வந்ததை சொல்லிட்டேன்..” அவளுடைய கைப்பையை எடுத்து தோளில் மாட்டிகொண்டாள், “பை தி வே.. உனக்கு அருள் மேல எவ்ளோ காதல் இருக்குன்னு கூட நான் பாத்துட்டேன்.. கூகிள் பாஸ்வேர்ட் எனக்கு இப்போ தெரிஞ்சு போச்சு இல்லையா. மாத்திடு..” சொல்லிவிட்டு கண் அடித்தாள்..

அவளை விட்டு நகர்ந்த லோகா ஏதோ நினைத்தவளாய் மீண்டும் வானதியின் அருகில் வந்தாள். “உள்ளுக்குள்ள இருக்கிற காதலை வாய் திறந்து சொல்லலனா கூட கண்கள் காட்டிகுடுக்கும் வானதி. உன் கண்ணில தெரியற காதலை அருள் உணர்ந்திருந்தா , முதல் மரியாதையை அந்த கண்ணுக்கு கொடுத்திருப்பான்... ஜஸ்ட் சொல்லனு னு தோணுச்சி.. நான் கிளம்பறேன்...” கோவிலில் வாசலை நோக்கி நடந்தாள்.

ஒரு தூணின் அடியில் சென்று அமர்ந்து கொண்டு லோகா கூரியவற்றை எல்லாம் அசை போட்டுக்கொண்டிருந்தாள். அருள் மீது கொண்டிருந்த கோபம, சந்தேகம் எல்லாம் சுத்தமாய் கலைந்திருந்தது.. ஆனால் கடைசியாய் ஏதோ சொல்லிவிட்டு சென்றாளே என்னை அது... ?? சற்று நேரத்தில் அவளுக்கு தெள்ள தெளிவாய் புரிந்தது.. அருள் அப்பொழுது அவளுடைய கண்களில் வைத்த முதல் முத்தம் வானதியின் கன்னங்களை இப்பொழுது சிகப்பாக்கியது...

******

வீட்டிற்கு வந்த வானதி கட்டிலில் விழுந்தாள். மூச்சு முட்டும் உற்சாகத்தை யாரிடமாவது பகிர்ந்து கொள்ள தவித்தாள். மாலதிக்கு போன் செய்தாள், அவள் கைபேசி அணைத்து வைக்க பட்டிருந்தது. சரி என்று தன் பையில் இருந்து டைரி யை எடுத்தாள். அதை பிரித்த பொழு தான் புரிந்தது, அவள் மாத்தி கொண்டு வந்திருப்பது அருள்மொழியின் டைரி என்று.. தனக்குள் லேசாய் சிரித்துக்கொண்டு பக்கங்களை புரட்டியவள் ஆச்சர்யத்தில் மூச்சு விடவும் மறந்து போனாள்..

அதில் முழுக்க முழுக்க வானதியை பற்றி எழுதி இருந்தான். ஒவ்வொரு நாளும் வானதியிடம் கண்ட சின்ன சின்ன விஷயங்களை வானதியின் கோபத்தை, வெட்கத்தை, அவள் தீண்டலை, அவள் இல்லாமையை.. குட்டி குட்டி கவிதைகளாக மாற்றி இருந்தான். வெகு அழகாய், வெகு இயல்பாய் இருந்த சிறு கவிதைகளை படித்து வியந்தாள், மகிழ்ந்தாள்.. ஒவ்வொரு நாளும் அருள்மொழி தன்னை எந்த அளவு ரசித்திருக்கிறான் என்று அந்த கவிதைகள் காட்டின.. 

வானதிக்கு ஆச்சர்யமாக இருந்தது.. ஒவ்வொரு நாளும் அவள் எப்படி இருந்திருந்தால் என்பதை அவளே கவனித்ததில்லை.. அனால் அருள் மென்மையான பல விஷயங்களை கவனித்திருக்கிறான். கவிதை புத்தகங்களை படிக்கும் போது உள்ளக்குள் கிளர்ச்சி ஏற்படுவது இயல்பு தான். அனால் அந்த கவிதைகளில் தானே கருவாய் இருப்பது பெருமை அல்லவா. வானதிக்கு பெருமையாக இருந்தது.. தன பிறந்த நாள் அன்று குமரகோமில் நிகழ்ந்த உரையாடல் நினைவிற்கு வந்தது.. 

படகில் சென்று கொண்டிருந்த பொழுது ரவிதாசன் அனி மாலதி இருவரின் காதல் கதையை வெகு ஈடுபாடோடு கேட்டுகொண்டிருந்தான். அவர்கள் கல்யாணத்திற்கு அருளும் வானதியும் எடுத்துக்கொண்ட முயற்சிகளை கேட்டு ரசித்தான். அப்பொழுது அனியிடம் அந்த கேள்வியை கேட்டான்..

"அனி சார்.. உங்க மிஸ்ஸஸ் கிட்டேர்ந்து நீங்க என்ன எதிர்பார்க்கரிங்க .. ஜெனரலா சொல்லுங்களேன்.."

"நான் என்ன எதிர்பார்க்க போறேன்.. டெய்லி என்ன அடிக்கற.. காதிலே கிள்ளரா.. இப்படி வன்முறை ல இறங்காம இருந்தா போ... ஆ ஆ ஆ..." மாலதி அனியின் காதில் நகத்தை செலுத்தி இருந்தாள்..

அனைவரும் கைத்தட்டி சிரித்தனர்.. இப்பொழுது அருளிடம் திரும்பினான்.. "அருள் சர்.. நீங்க.."

வானதி ஆவலடுன் அருளை பார்த்த பொழுது அருள் தன வழக்கமான புன்னைகையை மட்டுமே குடுத்தான்..

"அட வெக்க படாதிங்க சர்.. சொல்லுங்க.. வானதி மேடம் கிட்டேர்ந்து நீங்க என்ன எதிர்பார்க்கரிங்க.. "

"ம்.. தெரிலையே.. ஏதும் எதிர்பார்களை.."

ரவிதாசன் சிரித்தான்.. "கண்டிப்பா இல்லை சர்.. காதல் னா கொஞ்சம் கொஞ்சம் எதிர்ப்பார்ப்பு இருக்கணும்.. அப்போ தன் லைப் இன்டரஸ்டிங்க போகும்.. நீங்க எவ்ளோ ரொமாண்டிக்கா இருக்கீங்க .. கண்டிப்பா உங்க மனசில ஐடியாஸ் இருக்கும். பர்த்டே க்கே இவ்ளோ யோசிசிருக்கிங்க.. உங்க லைப் பத்தி நறைய யோசிசிருப்பிங்க.. உங்க வைப் பத்தி நிறைய கனவு வச்சுருப்பிங்க.. சொல்லுங்க சர்.. கேக்றோம்.." 

ரவி எவ்வளவு சீண்டியும் அருள் வாயை திறக்கவில்லை.. அப்பொழுது அனி "அவன் சொல்லல னா என்ன. இன்னைக்கு நைட் அவன் டைரி ல, அதா பத்தி எழுதி வைப்பான்.. நாம பிரிச்சு படிச்சிடலாம் ரவி.." 

வானதி யோசித்தாள், ஒரு வேலை எழுதி இருப்பானோ.. தன பிறந்தநாள் தேதியை.. டைரியில் பிரட்டினாள்... 

22 ஒரு காதலனின் டைரி 



எனக்கு தெரிந்திருக்கவில்லை 

என் உள்மனம்

ஏங்கிக்கொண்டிருந்தது..



எனக்கு தெரிந்திருக்கவில்லை 

என் உயிர்

வெந்துகொண்டிருந்தது..



தீயின் மீது 

காய்ந்துகொண்டிருக்கும் இரும்பு

ஏதுமற்றதாய் தான் தெரியும்..

அதன் மீது தண்ணீர் விழும் வரை..



என் உயிர் நிலை 

உலர்ந்திருந்ததை

உணரவில்லை ..

நீ மழை நீராய் 

விழும் வரை..



பஞ்சாங்கம் பார்த்து 

பாக்கு வெற்றிலை மாற்றி

வாழை நட்டு

மாலை இட்டு 

அம்மி மிதித்து 

அருந்ததி பார்த்து 

நடக்காமல்..

லவ்கீக விதிகளை மீறிகொண்டல்லவா 

வந்தாய்..



சருகாய் காய்ந்திருந்த 

என் உடலில் சிறகுகள் ..

வீடெனும் குப்பை மேடு 

உன் வருகையினால் 

அழகிய கூடாகிறது..



கண்களில் குறும்பு பேசுகிறாய் 

இதழ்களில் மௌனம பேசுகிறாய் 

கன்னங்களில் நாணம் பேசுகிறாய் 

என்னை மட்டும் தவிக்கவிட்டு வீசுகிறாய் ..



நான் தவிக்கிறேன்

நீ தாகம் தீர்க்க வந்தவள்..

நான் சோர்ந்து கிடக்கிறேன் 

நீ வேகம் சேர்க்க வந்தவள்..

நான் கண் மூடி கிடக்கிறேன் 

நீ வண்ணம் சேர்க்க வந்தவள்..



எனக்கு விழுவது 

பிடிக்காது..

உன்னை பார்த்த பின்பு தான் 

விழுவதில் உள்ள சுகத்தை 

உணர்ந்தேன்..



உன் புன்னகையில் 

புண் பட்டு விழுந்தேன் 

உன் கார் இமையின் 

கண் பட்டு விழுந்தேன்

உன் கன்னக் குழியின் 

கற்பனையில் கூட விழுந்தேன் 

வாய் பேசாத வானதி பெண்ணே 

உன்னிடம் சொல்லிகொல்லாமல் 

உன் மீது காதலில் விழுந்தேன் ..



இதயம் எனக்காக துடிக்கிறது..

நானோ உனக்காக துடிக்கிறேன்..

உனக்கு புரியவில்லை, எனில் 

என் இதயத்தில் நீ இல்லையா??

இல்லை உன்னிடம் சொல்லாமல் 

என் இதயம் என்னை ஏமாற்றுகிறதா..

ஐயோ.. உன்னை போல கண்களால் பேச 

எனக்கு தெரியவில்லையே.. 



நான் மொழியில் வல்லவன் 

என்று பெருமை கொண்டிருந்தேன் 

அந்த கர்வத்தை 

உன் காலடியில் போட்டுவிட்டேன் ..

ஒத்துகொள்கிறேன் ,

என் காதலை 

உன் காதிலே 

வார்த்தைகளாய் சொல்ல 

தெரியவில்லை ..



அமேசான் நதிக்கரையில் 

அபூர்வமான ஒரு மரம் 

தன்னையே உணவாய் உண்டு 

தன் உயிரை வளர்த்துகொல்லுமாம் ..



என் காதலை நானே காதலித்து 

அந்த காதலை வளர்க்கிறேன் 

என் கனவுகளில் நானே உறங்கி 

மேலும் கனவுகளை காண்கிறேன் 

என் ஆசைகளை நானே தின்று

அந்த ஆசைகளை வளர்க்கிறேன் ..



வாசம் ஈர்த்ததால் 

வரும் வண்டுகளை

வண்ணபூக்கள் 

வேண்டாம் என்று ஒதுக்குவதில்லை..

நீ மட்டும் என்னை ஒதுக்கியது ஏன் ?



நான் கலங்கமானவன் 

என்று நினைத்தாயா..

அதனால் தான் கலங்கவைக்கிறாயா ?



அளவை தாண்டி நிரப்பினால்

பாத்திரத்தின் நீர் வழிந்து விடும்

அதிகப்படியாக ஊதினால் 

பலூனின் காற்று வெடித்து விடும்..



நான் அஞ்சி நடுங்குகிறேன் ,

இந்த காதலை மேலும் மேலும் 

உள்ளே அடைத்து 

என் இதயம் வெடித்து செத்துவிடுவேனோ .. 



காதலை உன்னிடம்

சொல்லாமல் இல்லை..

நீ தான் கவனிக்க மறுக்கிறாய்..



காலையில் நீ எழும் முன்பு 

கதிரவன் எழுந்துவிடுவான்..

ஜன்னல் வழி கைநீட்டி 

உன்னை கண்ணை தொட்டு எழுப்பும் முன்

கதவை அடைத்து 

உன் தூக்கத்தை காப்பாற்றினேன் ..



கண் கசக்கி 

கை உயர்த்தி 

உடல் முறுக்கி 

எழுந்து உட்கார்ந்து 

அனிச்சையாய் உன் வலது கை 

காபி கோப்பை தேடும்..

காபியின் மேல் பரப்பில் 

இதய பிம்பத்தை 

நுரையில் வரைந்து வைப்பேன்..

இமை கூட திறக்காமல்

குடித்து விட்டு எழுந்து செல்வாய்..



அதிகாலை தலைகுளித்து 

அழகாய் அல்லிமுடிந்து,

சேலை அணிந்து கொள்வாய்..

உன் சேலை நிறத்தில் 

ஸ்டிக்கர் போட்டி தேடி பிடித்து

கண்ணாடியில் ஓட்டி வைப்பேன்..

நீ கண்டுகொள்ளாமல் சென்றுவிடுவாய்..



ஆசைகளை என்னிடம் 

வைத்துக்கொண்டு 

தோசைகளை மட்டுமே 

உன்னிடம் தருகிறேன்..

உணவை மட்டும் 

பிரமாதமாய் செய்துவிட்டு

கனவை என்னுள்ளே வைத்து

கொள்கிறேன்.. கொல்கிறேன் ..



காற்றிடம் 

கடல் அலையிடம் 

உன்னை காதலிப்பதாய் சொன்னேன்..

காற்று ஆர்ப்பாரித்தது..

கடல் அச்சதை தூவியது..

நீ மட்டும் மெளனம் காப்பதேன்..



என்னிடமும் தவறு உண்டு தான்..

உன்னை பார்த்துவிட்டால்,

அடி தொண்டையில் இருந்து 

நுனி நாக்கு வரை 

நாணம், ஏணி வைத்து

ஏறி நிற்கிறது..



ஒரே வீட்டில் 

இருவரும் இருவராகவே 

இருக்கிறோமே..

காதல் தேவதை 

நம்மை மன்னிக்குமா..??



என் ஆசைகள் என்ன தெரியுமா..??

என் ஏக்கங்கள் என்ன புரியுமா..??

சொல்கிறேன் கேள்..



விடிகாலை 

இருண்டிருக்கும் நேரம் 

விழித்த பின்பு கூட 

நான் சுருண்டிருப்பேன்.

நீ கட்டி அனைத்து எழுப்பினால் தான் 

கண்விழிப்பேன்.



நேரம் ஆனதும் 

குளிக்க போகச்சொல்லி 

தள்ளி விடுவாய்..

அப்புறம் அப்புறம் என்று சொல்லிவிட்டு

நீ உள்ளே போகும்போது 

நானும் வருவேன் என 

அடம்பிடிப்பேன்..



இளம் பச்சை நிறத்தில்

இரண்டு கோப்பைகள் எடுத்து

இஞ்சி ஏலம் கிள்ளி 

நெஞ்சை அல்லும் தேநீர் போட்டு

நீட்டுவாய்..

எனது கோப்பையை வைத்து விட்டு

உனது கோப்பையின் பாதியை அருந்துவேன்..

தேநீர் அப்பொழுது தேனீ நீராய் இருக்கும்..



வண்டியில் அழைத்துகொண்டு 

வெளியே செல்லும்பொழுது 

இல்லாத வேகத்தடைகளை 

நானே உருவாக்குவேன்..

புரிந்து கொண்டு நீ

கோபமான வார்த்தைகளை வீசி

முதுகில் குத்தினாலும்,

கண்ணாடியில் உன் வெட்கத்தை பார்த்து 

ரசிப்பேன் ..



மழை வரும் காலத்தில்

குடைகளை ஒளித்துவைப்பேன்..

ஒதுங்குவதற்கு இடம் இருந்தாலும்

உன்னையும் இழுத்துக்கொண்டு நனைவேன்..



உன் சமையல் 

ஒவ்வொன்றிலும் குறை சொல்வேன்..

உன் விரலால் ஊட்டிவிட்டால் தான்

உப்பிருக்கும் என்று

கருத்து சொல்வேன்..



நிமிடத்திற்க்கொருமுறை உன்னை அணைப்பேன்..

உடனுக்குடன் முத்தம் கேட்பேன்..

இப்பொழுது தான் தந்தேன் என்பாய்..

'அது போன நிமிஷம், இது இந்த நிமிஷம்'

என்று புன்னகைப்பேன்...



நீ நினைத்தாலே 

நான் புரிந்துகொள்வேன்..

நீ யோசித்தாலே

நான் உணர்ந்துகொல்வேன்..

உன் தயக்கங்கள்

என்னிடம் செல்லா காசுகள்..

உன் மீது கொண்ட

மயக்கங்கள் மாறாத நிரந்தரங்கள்..



சராசரி மனிதனின்

ஆயுட்காலம் அறுபது வருடமாம்..

அந்த அறிவியல் உண்மையை 

நினைத்து வருத்தபடுகிறேன்

உன்னோடு வாழ

அறுபதாயிரம் வருடங்கள் வேண்டுகிறேன்..



ஆனால்..

அத்தனை நாட்களும்

இன்றைய நாள் போல

கனவில் மட்டும் தான் 

காதலிக்க முடியும் என்றால்.....

ஹ்ம்ம்.. சந்தோசமாக எற்றுகொல்வேன்...    



வானதி அந்த டைரியை மூடி வைத்தாள்.. அவள் கண்களில் அனிச்சையாய் கண்ணீர் அருவியாய் பொங்கி வீழ்ந்துகொண்டிருந்தது.. அடுத்த நிமிடமே அருள்மொழியை பார்க்க அவள் மனம் தவித்தது.. அருள்மொழி தான் வானதி நினைத்தாலே புரிந்து கொள்பவன் ஆயிற்றே..



வீட்டின் உள்ளிருந்து வசந்தியின் குரல் பலமாய் கேட்டது, " அடடே.. வாங்க தம்பி தம்பி வாங்க.. வானதி... இங்க வா மா.. யார் வந்திருக்கா பாரு..."



கண்களை துடைத்து கொண்டு, எழுந்து வெளியே வந்தா வானதிக்கு ஆச்சரியமான அதிர்ச்சி தரும் வகையல், அருள்மொழி நின்றுகொண்டிருந்தான்..

23. காதல் ...

"உன் மீது 

பைத்தியமாய் இருப்பதற்கு

எத்தனையோ காரணங்கள் 

அத்தனையும் நீ.."

விழுப்புரம் பேருந்து நிலையம்...

லோகா தன் தோளில் இருந்த பையை கெட்டியாக பிடித்து கொண்டு சென்னை செல்லும் பேருந்துகளை ஒவ்வொன்றாக பார்த்த படி சென்று கொண்டிருந்தாள்.

"மதுர மதுர மதுர மதுர மதுரோய்ய்ய்ய்ய்ய்... அக்கா மதுரயா க்கா ??..." ஒரு சிறுவன் லோகா முன்பு வந்து நின்று கொண்டான்..

அவனை பார்த்து லேசாக தலையாட்டி விட்டு நடக்கலானாள். ஒரு SETC காலியாக நின்று கொண்டிருந்தது. பஸ்சின் முன்பு காக்கி சட்டை அணிந்த நபர் டிக்கட் மெஷினை வைத்து அதை தட்டி கொண்டிருந்தார்.

"சென்னை பஸ்ஸா ..??" 

"ஏறுங்க மேடம் சென்னை தான்"

பேருந்தில் கொஞ்சம் பேர் தான் இருந்தார்கள். நடுவிலே சென்று ஜன்னல் ஓரமாய் அமர்ந்து, புஷ் பேக்கை பின்னே சாய்த்து கொண்டாள். அமைதியை இருந்த அவள் செல் போன் அதிர்ந்தது. எடுத்து பார்த்தாள். மாலதி..

"லோகா.." மாலதியின் குரலில் பதற்றம் கொஞ்சம் கூடுதலாக இருந்தது..

"சொல்லு .. என்னாச்சு, நேர்வஸ்ஸா இருக்கு உன் வாய்ஸ்..??"

"வந்து அருள் திடீர்னு கிளம்பி விழுப்புரம் போயிட்டாரு.. இப்போ தான் எனக்கு தெரிஞ்சுது.. இன்னும் கொஞ்ச நேரத்துல வாணி வீட்டுல இருப்பார்.."

"சரி.. அதுக்கு என்ன இப்போ.. இத ஏன் இவ்ளோ பதட்டத்தோட சொல்ற.."

"ஐயோ உனக்கு புரியல.. வானதிக்கு சும்மாவே உன்ன பிடிக்காது.. இப்போ நீ வேற வானதிய பார்க்க போயிருக்கேன்னு சொல்ற.. அருளும் அங்க வரார்.. உங்க ரெண்டு பேரையும் ஒன்ன வச்சு பார்த்தா வானதி என்ன ஆவா னே சொல்ல முடியாது.."

"வெயிட் வெயிட் மாலதி... கொஞ்சம் மூச்சு வாங்கவாது கேப் குடு.. எவரிதிங் இஸ் கோயிங் டு பீ ஓகே.. நான் வானதிய பார்த்து பேசி பஸ் ஸ்டான்ட் வந்துட்டேன்.. "

"பேசிட்டியா.. என்ன பேசின.. அவள் என்ன சொன்னா.. அவளை முதல்ல எப்படி கண்டுபிடிச்ச.. அவள் உன் பேர கேட்டாலே எரிஞ்சு விழுவாளே.."

லோகா புன்னகைத்தாள் (ஆமா.. ஆமா.. அந்த மந்திர புன்னகை தான்..) "நிதானம் ப்ளீஸ் மாலதி.. என்ன நடந்துச்சு னு உன் கிட்ட முதல்லேர்ந்து சொன்னா ரீடர்ஸ் டென்ஷன் ஆயிடுவாங்க. வேணும் னா முன்னாடி ரெண்டு எபிசொட் ல எல்லாம் விவரமா இருக்கு.. படிச்சு தெரிஞ்சிக்கோ.."

"லோகா என்ன சொல்ற நீ ஒன்னுமே புரியல.."

"ஹ்ம்ம்.. புரியல னா விடு.. வானதிக்கு அனேகமா இப்போ கோபம் போயிருக்கும்.. அருள் இந்நேரம் வானதிய பார்க்க வரர்து கூட நல்லது தான்.."

"என்னமோ சொல்ற லோகா.. எல்லாம் நல்லபடியா முடிஞ்சா ஓகே தான்.. எனிவேஸ் தன்க் யு சோ மச்.."

"இட்ஸ் எ ஹானர்.. " சிரித்தாள்.

"லோகா .. ஒரு விஷயம்.. கேட்கலாமா.."

"என்ன இது பெர்மிஷன் லாம் கேக்கற.. கேளு..."

"அருள் மனசுல நீ இல்லை னு சொன்ன .. அது உண்மை தான்.. அருள் மனசில வானதி தான் இருக்கிறா .."

லோக பேசவில்லை.. மெளனம் காத்தாள். மாலதி எங்கு வருகிறாள் என்று புரிந்தது.. 

"நீ சந்தோஷமா இருக்கியா.. ஐ மீன், அருளை நினைக்காம.. "

சில நொடிகளுக்கு பின் பேசினாள், "இன்னும் ஒரு ரெண்டு நிமிஷம் கழிச்சு இந்த கேள்விய கேளு, அருள் என் மனசில இல்லை னு சொல்றேன்.." சொல்லிவிட்டு போனை அணைத்தாள். தன் கை பையை திறந்து எதையோ எடுத்தாள்.

நீல நிற டேக்கில் TT Consultancy Services என்று அச்சடிக்க பட்டு அதோட வெள்ளை நிற ஸ்மார்ட் கார்ட் கோர்க்கபட்டு இருந்தது. நடுவே நீல நிற சுடிதாரில் பாதி உருவமாய் லோகா சிரித்து கொண்டிருந்தாள். Logamaadevi P என்று பெயர் பொறித்த அந்த ஐ.டி. கார்ட் ஒரு பிளாஸ்டிக் ஹோல்டரில் இருந்தது. அந்த கார்டை பிடித்து கீழே இழுத்தும் அதான் அடியில் செருகி வைக்கபட்டிருந்த அருள்மொழியின் பாஸ்போர்ட் போட்டோ சிரித்தது. அதனை மெதுவாக வெளியே எடுத்தாள்.

'உன்னோட கடைசி நினைவு.. இனி முழுக்க முழுக்க நீ வானதிக்கு தான் சொந்தம் அருள்.. குட் பை..' மனதில் நினைத்தவளாய் அந்த புகைப்படத்தை இரண்டாய், நான்காய் , எட்டாய் கிழித்து ஜன்னல் வழியாக வெளியே வீசினாள்..

அந்த காகித துணுக்குகள் காற்றில் பறந்து ஏட்டு திசையிலும் அடித்து செல்ல, அருள்மொழிக்கான லோகாவின் கடைசி சொட்டு கண்ணீர் கண்களில் இருந்து கசிந்து அவள் மடியில் விழுந்தது..

மனதார வாழ்த்தினாள் , "ஹாப்பி மேரீட் லைப் அருள்.."

கண்டக்டரின் விசில் சத்தம் கதை கிழிக்க அந்த பேருந்து ஒரு உறுமளோடு கிளம்பியது..

*************************

வானதியின் அறையில் ஒரு சின்ன ஸ்டூல் போட்டு அதில் அருள்மொழி அமர்ந்திருந்தான். வானதிக்கு என்ன பேசுவதென்றே தெரியவில்லை. உடனே வந்துவிட்டானே.. எப்படி ஆரம்பிப்பது, என்ன பேசுவது என்று யோசிக்க கொஞ்சமாவது நேரம் வேண்டாமா.. 

"அருள்.." வானதி ஆரம்பிக்கும் பொழுது சரியாக வசந்தி வந்தாள். கையில் ஒரு சின்ன ட்ரே.

"டீ எடுத்துகோங்க தம்பி.." 

நீல நிற பீங்கான் கப்பை கையில் எடுத்தான், "தேங்க்ஸ் அத்தை.."

வசந்தி சிரித்தாள், "நீங்க பேசிட்டு இருங்க தம்பி.." அறையை விட்டு மீண்டும் சமையலறைக்குள் சென்றாள்.

அருள் டீயை பொறுமையாக குடித்தான். அவன் குடித்து முடிக்கும் வரை வானதி ஒரு வார்த்தையும் பேசவில்லை. அவனே ஆரம்பித்தான்.

"வானதி.."

அருள் முடிப்பதர்க்குள் வசந்தி மீண்டும் உள்ளே நுழைந்தாள், "தம்பி நீங்க வாழக்காய் சாப்பிடுவிங்க லா.."

அருள் பரிதாபமாய் முழித்தான். வானதி வசந்தியை பார்த்து முறைத்தாள். அதை புரிந்துகொள்ளாமல் வசந்தி சிரித்தாள், "உனக்கு பிடிக்குமே னு பஜ்ஜி க்கு மாவு கரைச்சி வச்சேன் டி.. தம்பி வாழக்காய் பஜ்ஜி சாப்பிடுவார் தான.."

'இங்க என்னோட வாழ்கைய பத்தி பேசலாம் னா, உனக்கு வாழக்காய் முக்கியமா போச்சா..' மனதிற்குள் புகைந்தாள், "சாப்பிடுவார் மா.."

"அப்போ சரி.. " ஈ என்று சிரித்தாள். பின்னே, வீட்டிற்கு முதல் மருமகன். நன்றாக கவனிக்க வேண்டுமா.. அது மட்டும் இல்லாமல் தான் நெருங்கிய தோழியின் மகன் 

வேறு.. "நீங்க பேசிற்றுங்க.." சொல்லிவிட்டு மீண்டும் சமையல் அறைக்குள் ஐக்கியம் ஆனாள்.

மீண்டும் மௌன போராட்டம்.. சற்று நேரம் பின்பு வானதி ஒரு முடிவுக்கு வந்தவளாய் வாய் திறந்தாள்..

"அருள்.. ஐ அம்.." 

"தம்பி தேங்காய் சட்னி செய்யவா இல்லை தக்காளி சட்னி செய்யவா.." வசந்தி மீண்டும் அறைக்குள் வந்து நிற்க வானதி எக்கச்சக்கமாய் கடுப்பானாள்.

"அம்மா..."

வசந்தி வானதி பக்கம் திரும்பினாள்.

"ஏன் மா இப்படி.. "

வானதியின் கோபம் புரியதவலாய் "ஏன் டி, ரெண்டுமே சாப்பிட மாட்டாரா.."

வானதி தலையில் அடித்து கொள்ள அருள்மொழி அதை பார்த்து க்ளுக் என்று சிரித்தான்.

அம்மா மேல் இருந்த கோபம் அருளின் மீது பாய்ந்தது..

"என்ன சிரிப்பு உங்களுக்கு.." காரமாய் கேட்டதும் அருள் அதிசயித்தான்.

"இல்லை.. நான் சிரிக்கலையே.." அப்பாவியாய் முகத்தை வைத்து கொண்டான்.

"ஒடனே மூஞ்ச கொழந்த புள்ள மாதிரி வச்சிக்கோங்க.. இப்போ சிரிச்சிங்களா இல்லையா.."

கஷ்தபட்டு வந்த சிரிப்பை அடக்கிக்கொண்டு எழுந்தான், "ஆமா சிரிச்சேன்.."

"எதுக்கு சிரிச்சிங்க.." வானதி கொஞ்சம் விட்டாள் அழுதுவிடுவது போல் இருந்தாள். அருள்மொழிக்கு சுவாரஸ்யமாய் இருந்தது. இந்த வானதி இத்தனை நாள் எங்கே இருந்தாள்.

"இல்லை.. சும்மா தான் சிரிச்சேன்.."

வசந்திக்கு ஒன்றும் புரியவில்லை. வானதியை அதட்டினாள், "ஏய்.. என்ன நீ தம்பி கிட்ட மரியாதை இல்லாம பேசற.."

பல்லை கடித்துக்கொண்டு வசந்தி மீது கோப பார்வை வீசினாள், "கம்னு இருமா நீ.." அருளிடம் பார்வையை திருப்பினாள், "இங்க நான் எப்படி தவிச்சுகிட்டுருக்கேன், உங்களுக்கு என்ன சிரிப்பு கேக்குது.."

"இல்ல.. ஐ டின்ட் மீன் இட்.. நான் சும்மா ஜஸ்ட் சிரிச்சேன்.."

"எப்பவும் இத தான் பன்றிங்க.. என்ன அழ வச்சு பாக்கறதே உங்களுக்கு வழக்கமா போச்சு.."

"இல்லை வானதி.."

"என்ன இல்லை.. எப்ப பாரு என்ன கிண்டல் பண்றது.. வம்பு வளக்கறது.."

"வானதி, நான் என்ன சொல்றேன்னா.."

"ஒன்னும் சொல்லவேண்டாம் என்கிட்டே பேசாதிங்க.."

"ஒரு நிமிஷம் நான் சொல்றத.."

"கேக்க மாட்டேன்.. பேசியே என்ன மயகிடரிங்க இல்ல.. நீங்க பேசறத இனிமே நான் கேக்கவே மாட்டேன்.." சொல்லிவிட்டு இரண்டு காதுகளையும் பொத்திக்கொண்டாள்.

அவளது செய்கையை பார்த்ததும் அருளால் சிரிப்பை அடக்கமுடியவில்லை, நெற்றியில் விரல் வைத்து குனிந்து கொண்டு சிரித்தான்.

"என்ன பார்த்தா உங்களுக்கு சிரிப்பா வருதா என்ன.." மெத்தையின் மீது இருந்த ட்ரே வை எடுத்துகொண்டு அருளை நெருங்கி அவன் தலையிலே அடிக்க போனாள். 

நல்லவேளையாக அருள் அதனை தடுத்து ட்ரேவை கையில் பிடுங்கிக்கொண்டான்.

"அதை குடுங்க.." சிவந்த கண்களோடு வானதி சீரியசாக நின்று கொண்டிருந்தாள். என்ன நடக்கிறது என்பது புரியாமல் வசந்தி நின்று கொண்டிருந்தாள்.

"முடியாது.... தர மாட்டேன்.." கைகளை பின்னே வைத்துகொண்டான்.

"குடுக்கபோரிங்களா இல்லையா.." அவனை சுற்றி கையை போட்டு அந்த ட்ரேவை அவன் கைகளில் இருந்து பிடுங்க முயன்றாள். அருள் அதை அவளின் கையில் தரமால் அங்கும் இங்கும் அதை தூக்கி போக்கு காட்டிக்கொண்டிருந்தான். 

வானதி முழு கவனமும் அதை அவன் கையில் பிடுங்குவதிலே குறியாய் இருக்க அவள் அருள்மொழி மீது படர்ந்திருந்ததை கவனிக்க மறந்தாள். தலைக்கு மேல் அவன் அந்த ட்ரேவை தூக்கி நிற்க அதனை எக்கி பிடிக்க வானதி முயற்சி செய்துகொண்டிருந்தாள். அவளே எதிர்பார்க்காத ஒரு தருணத்தில் அந்த ட்ரேவை கீழே போட்டு விட்டு வானதியை வெடுக்கென்று கட்டி அணைத்தான்.

அது வரை அருள் மீது இருந்த கோபம், வெட்கம் எல்லாம் நொடியில் பறந்து போக வானதி அருளின் தோள்களை சுற்றி அவனை அணைத்தாள். அவன் நெஞ்சில் முகத்தை புதைத்து அது வரை தடுத்து வைத்திருந்த கண்ணீரை கொட்டி அவன் சட்டையை தாராளமாய் நனைத்தாள்.

வசந்திக்கு என்ன செய்வதென்று புரியவில்லை.. "நீ..ங்க பேசிகிட்டு..ருங்க.. நான் .." என்று நழுவினாள்.

நம் அருளோ வானதியோ அதை கண்டு கொண்டதாய் தெரியவில்லை.. போதும் என்ற வரையில் அழுது முடித்து விட்டு வானதி நிமிர்ந்தாள்.

பனியில் பட்டு கசங்கிய வெள்ளை ரோஜாவை போல் இருந்தாள். "ஐ அம் சாரி அருள்.."

"இல்ல வானதி.. நான் தான் சாரி.."

"இல்ல அருள்.. நான் தான் உங்கள புரிஞ்சிக்காம இருந்துட்டேன் , ஐ அம் ரியலி சாரி.."

"அப்படி லாம் இல்ல வானதி.. என் மேல கூட தப்பிருக்கு, ஐ அம் சாரி.. "

"ம்ஹ்ம்.. என் மேல தான் தப்.." அதற்கு மேல் அவளிடம் இருந்து வார்த்தை எழமுடியாத படி சட்டென்று அவள் உதட்டை முத்தத்தால் மூடினான்.

இரண்டு நிமிடங்கள் கரைந்த பின்பு மூச்சு விட வேண்டும் என்று இருவரின் நுரையீரல்களும் கெஞ்ச மெதுவாய் அந்த முத்தத்தின் பிடியில் இருந்து இருவரும் மீண்டனர். 

அதுவரை காணமல் போயிருந்த வெட்கம் மீண்டும் வானதியின் மீது வந்து ஒட்டிக்கொள்ள அவள் திரும்பிகொண்டாள். இதோ, அடுத்த நொடி பின்னாள் இருந்து அணைத்துவிடுவான் என்று அவள் மனம் சொல்லிகொண்டே இருந்தது.. பல நொடிகள் தாண்டியும் அப்படி ஒன்றும் நடக்காததால் அவள் திரும்பி பார்த்தான்.

அருள் அந்த மெத்தையில் உகர்ந்து, கன்னத்தில் கை வைத்து கொண்டு அவளை பார்த்து புன்னகைத்துகொண்டிருந்தான். வானதி அவனை நெருங்கி தரையிலே அமர்ந்து அவன் மடியில் தலை சாய்த்தாள்.

"ஐ லவ் யூ டூ.. அருள்.. "

அருள்மொழி முழித்தான். நாம் இன்னும் சொல்லவே இல்லையே.. அவன் குழுப்பமாய் பார்ப்பதை வானதி புரிந்துகொண்டாள். 

"ச்சே.. சரியான டியுப் லைட்.." முனுமுனுத்து தலையில் அடித்து கொண்டாள்.

அருளுக்கு புரிந்தது.. வானதியின் முகத்தை தன் பக்கம் நிமிர்த்தினான்.

"ஐ லவ் யூ வானதி.."

பிரகாசமாய் சிரித்தாள். "அருள்.. உங்களுக்கு நான் ஒரு பேர் வச்சுருக்கேன்.."

அருள் ஆச்சர்யமாய் பார்த்தான். "அப்படியா .. இது எப்போ நடந்தது.. "

"வந்து.. கல்யாணத்துக்கு மறு நாள்.. காலையில.."

உப்பு போட்ட டீ ஞாபகம் வர சிரித்தான்..

வானதி அவன் தொடையிலே கிள்ளினாள்.. "ஆ.. வலிக்குது.. இப்ப எதுக்கு கிள்ளர.."

"நீங்க எதுக்கு சிரிக்கரிங்க னு தெரிது.."

அருள் வழிந்தான்.. "ஹி ஹி.. வந்து.. சரி அது என்ன பேர் னு சொல்லேன்.." கேட்டதும் வானதி எழுந்தாள்.

"போடா பீரங்கி மூக்கு.."

சொல்லி விட்டு சமையல் அறையை நோக்கி ஒரே ஓட்டமாய் ஓடினாள்...

( கல்யாணம் to காதல் இனிதே முடிகிறது.. )
